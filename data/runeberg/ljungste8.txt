SAMLADE BERÄTTELSER

AF

CLAUDE GERARD.

SVENSKT ORIGINAL.

Åttonde delen.

HVARDAGSLIF. -- GRÖNA BLAD.

STOCKHOLM.
ALBERT BONNIERS FÖRLAG.



HVARDAGSLIF.

BILDER

AF

CLAUDE GERARD.

SVENSKT ORIGINAL.

STOCKHOLM.
ALBERT BONNIERS FÖRLAG.


STOCKHOLM.
ALB. BONNIERS BOKTRYCKERI 1878.


<chapter name="Inledning.">
<h1>Inledning.</h1>

Hvardagslif! Hvad menar man dermed? Ett
lif af stillhet och enformighet utan alla händelser,
förvecklingar, öfverraskningar och effekter. Är det
icke så?

Nåväl, hvar finnes detta lif? Icke i denna
verlden åtminstone, och den som påstår motsatsen
får troligen sin öfvertygelse ifrån sin egen sömniga
natur, hvilken icke tillåter honom att uppfatta hvad
som finnes och rör sig omkring honom.

Hvarje dag i lifvet har sitt ljus och sin skugga,
och tyvärr äfven sina ofta ganska ledsamma 
öfverraskningar och effekter, men både i verkligheten
och romanen ligga de icke så mycket i sjelfva händelserna 
som icke mera i sättet att uppfatta dem;
man kan stundom känna i sitt öra en häftigare
vibration af ett framhviskadt ord än af ett kanonskott.

Äfven med afsigten att måla endast ett "Stilleben" 
skall man derför, i fall man vill vara sann,
icke alltid kunna undvika den af mången illa ansedda 

"sensationen", och om en författare klandrades derför, 
att han omtalade hvad som verkligen sker i
hvardagslifvet omkring oss — ehuru kanske under
andra namn och förhållanden — så kunde han 
visserligen tiga, men han tänkte åtminstone derom
som Galilei om jorden: "den rör sig likväl", ty det
evigt rörliga lifvet består ju af sensationer, stora
eller små, om de också icke ständigt angå oss
sjelfva personligen.

Vi skola nu emellertid hålla oss till de små
oskyldiga sensationer, hvilka hvar och en består
sig, och använda den mest triviala titel på en så
alldaglig historia, att den nästan icke ens förtjenar
namnet deraf.

*

</chapter>

<chapter name="I. Familjerna Tullbom. 1.">
<h1>Familjerna Tullbom.</h1>

<h2>1.</h2>

Alla dörrar stodo öppna; klädkorgar, kappsäckar,
bylten och knyten betäckte golfvet i revisor Tullboms
matsal; der fem af barnen trängdes vid det öppna fönstret 
för att kunna sticka ut sina hufvuden och beskåda
en rustvagn, som stod utanför porten.

Det var den 1 Oktober, och hvarje stockholmsbo
vet hvad denna dato betyder, säkerligen för många
den vedervärdigaste af årets alla trehundrasextiofem
dagar.

Åtminstone tyckte fru Tullbom så, der hon nu
står i draget och dammet och med saknadsfulla blickar
betraktar de tomma väggarna af sin gamla våning,
som likväl icke ser mycket afundsvärd ut, ty golfven
äro sneda och utslitna, dörrarne gå icke riktigt igen
och kakelugnarne se ut, som om de ämnade följa med
i flyttningen; hvarje tröskel har märken efter hennes
pojkars jernskodda klackar, hvarje fönsterpost bär, i
otaliga kalligrafiska variationer, deras namn inristade
med pennknif eller prentade med blyerts till skurmadamernas 
förtviflan, och sjelfva väggarna förvara minnen
af förolyckade smörgåsar eller små flottiga fingrar.

Den 1 Oktober är en förskräcklig redovisningens
dag; det är då man med skäl kan säga: att mörkrets
gerningar skola framhafvas i ljuset, skrubbar och vråar
undersökas och oväntade upptäckter göras. Allt det 

slarf, de brister och de olyckor, som barn och jungfrur 
under åratal lyckats öfverskyla och smussla undan, 
de framstå då i hela sin bedröfliga nakenhet.
Huru många spräckta rutor, haltande bord, förderfvade
lås och försvunna nycklar fordra icke då sin odisputabla 
ersättning, lika påkostande för husbondens kassa
som för matmodrens humör.

I den så kallade salongen står fru Tullboms äldsta 
dotter, den tjuguåriga Marina, uppstigen på en
trappstege för att fästa en duk öfver den ensliga 
ljuskronan, som ännu hänger qvar i det tomma rummet;
när den unga flickan med armarne öfver hufvudet
sträcker sig framåt, skulle äfven den strängaste granskare 
haft skäl att finna hennes växt smidig och vacker, 
hennes mjuka ljusa hårflätor, som falla ned åt
ryggen, af en gläns och tyngd, som var beundransvärd, 
och hennes friska, ännu barnsliga ansigte täckt
och behagligt.

Fru Tullbom sjelf var en liten blek och mager
qvinna om fyrtio år, som kanhända någon gång sett
bra ut, men som nu för längesedan förlorat all 
pretention på att vara annat, än något slags förnuftig
och ändamålsenlig "barnauppfostrings- och hushållsmaskin". 
Hon hade tidigt gift sig af kärlek, alltid
lefvat i knappa och bekymmersamma omständigheter
och haft tio barn, hvaraf likväl endast sju lefde; men
denna siffra är i alla fall hög för en fattig revisor,
trots alla herr Carl Anders Larssons i Maspelösa 
föreställningar om tjenstemännens vällefnad och lyckliga
ställning.

Den stackars frun satte sig nu för ett ögonblick
uttröttad ned på en säck med sängkläder, midt emellan
en knippa hopbundna eldgafflar och en korg med tomma 
medikamentsflaskor; hon satt der likt "Marius, som
grät på Kartagos ruiner", och stirrade tankfull ut
genom den öppna dörren till köket, der villervallan
och förstörelsen tycktes hafva nått sin höjd bland
krukor och ämbar, damviskor, stekpannor, kläder och
matvaror, som i förvirring betäckte golfvet, och der 

kokerskan, uppstigen på bordet, fäktade med en 
skurborste kring väggar och tak, sväfvande som en 
fruktansvärd Valkyria öfver slagfältet.

"Mamma! Mamma! Tant Albertine kommer!"
ropade i detsamma alla barnen vid fönstret, och två
små gossar, som skulle skynda sig att komma ned, togo
tillfället i akt att falla baklänges på en hattask, som
stod bakom dem.

"Robert! Thore! Hvad göra ni nu för ett 
spektakel!" utbrast i sin ordning Marina, hvilken med 
förskräckelse såg sina bröder tumla om med asken, der
hennes nya hatt förvarades.

Modren, hvars ögon emellertid med matt ogillande
varit fästa på ett fotogénkök, af bärarne placeradt
midt i en säng, utstäld i förstugan, reste sig nu hastigt
upp, just som en hjelpmadam med famnen full af 
dammiga rullgardiner inkom för att anmäla hennes 
svägerska, fru Albertine Tullbom.

"Åh, min Gud, hvad här ser ut! Hvad jag 
beklagar dig, kära Amelie!" utbrast den främmande, som
nu syntes i den öppna tamburdörren.

Fru Albertine var ett stort och fetlagdt fruntimmer, 
med pince-nez framför sina små ljusblå och dumma
ögon och ett mycket flegmatiskt och nedlåtande 
uttryck öfver sitt grågula, något finniga ansigte.

"Ja, här är icke trefligt," inföll värdinnan småleende,
"men hvad kan man vänta annat. Jag skulle be dig
sitta ned, men här finns icke en stol qvar," tillade
hon förlägen och sökte att fläkta dammet af sig.

Fru grossörskan, som hade en ytterst dyrbar och
elegant toalett, drog åt sig sin präktiga sidenklädning
och fortfor:

"Det måtte vara fasligt besvärligt att flytta. Jag
skulle aldrig stå ut dermed ... Gudskelof, att Sebastian
icke sålde vårt präktiga hus ... han tänkte derpå, som
du vet, efter han har kontoret på Nygatan ... Ah, se
lilla Marina! Hur mår du, min vän ... jag skall helsa
dig ifrån mina flickor. De kommo i går hem ifrån

Marstrand ... De hade haft så ofantligt trefligt och
varit så observerade!"

"Jaså, det skall bli roligt att träffa flickorna,"
sade Marina temligen likgiltigt, under det hon sökte
upprätta den olyckliga hatten, som kommit med i 
brödernes olycka.

"Kära du, hvad har händt din hatt? Den tyckes
icke mera kunna löna ditt besvär, han ser förskräcklig 
ut," inföll hennes tant och mönstrade genom lorgnetten 
med förnämt förakt den tillplattade hufvudbonaden, 
som också verkligen såg tarflig ut.

"Åhjo, se nu är den bra igen ... det är min
bästa hatt; jag har sjelf sytt den ..."

"Nå, det kan man också se ... men det är i alla
fall mycket snällt af dig att så der kunna sjelf styra
till med din toalett ... somliga personer ha riktigt 
smånätta anlag för dylikt ..."

"Ja, kära tant, nöden har ingen lag," sade 
Marina småleende och satte locket på den förkrossade
asken.

Två svettiga bärare, med remmar öfver axlarne
och med stark lukt af bränvin, inträdde i detsamma
och sågo sig omkring med frågande blickar, och 
medan de buro bort de sista sakerna i rummet, syntes
ännu ett främmande fruntimmer i dörren.

"Ah, se Beate Ättehög!" utropade den granna
fru Tullbom, och gick emot en gammal dam, som
pustande och nästan nedtryckt under bördan af två
eller tre schalar, en tjock kofta och en skinnfodrad
kappa steg in och satte sig ned på en hög af 
hoplagda mattor, som ännu lyckligtvis fanns qvar.

"Ursäkta, mitt herrskap!" började hon andfådd,
"att jag kommer midt upp i flyttningen, men då jag
gick förbi och såg en rustvagn vid porten, så kunde
jag icke låta bli att titta upp ett ögonblick, medan jag
var här på Söder ... det är ju en fasligt lång väg att
komma hit ... Min lilla Amelie! hvilket besvär detta
är! Jag vet det bäst, som flyttade i fjor och får flytta
i vår igen ... Ack, sådana hyror och sådana rum! För

två små kalla och mörka rum tre trappor upp, utan
garderob och tambur får jag gifva fyra hundra kronor..."

"Och det är väl fyra hundra gånger, som tant
Ättehög har berättat det der," sade lille Robert,
hviskande till sin bror, som stod bredvid honom.

"Det är förskräckligt!" fortfor den gamla fröken
utan att gifva sig tid att riktigt hemta andan. "Jag
har gått mig alldeles trött hvarenda dag upp och ned
för trappor, för att finna en passande bostad; men
saken är, att jag måste bo vid Drottninggatan ... Clas
Adam, min bror kammarherren, säger jemt: flytta till
Söder, kära Beate, så får du lite luft och sol för bättre
pris, men jag bryr mig just icke om hvarken det ena
eller det andra, bara jag har utsigt åt gatan, och jag
skulle aldrig kunna lefva här på Söder; det är
alldeles som en småstad ... Och så långt ifrån alla bekanta
... Nå, mina vänner, har ni hört nyheten om den
indiske prinsen, som kommer hit? Jag menar unge
Helworth från Amerika; Einar Helworth, Fredrique
Tullboms äldste gosse, som var tio år, då modren reste
ut till Amerika, sedan fadren här hemma kommit på
obestånd och rest förut, som ni vet ... Nu är han enda
barnet, föräldrarne döda, rik som en nabob och
kommer nu hit för att välja sig en svensk flicka till
hustru ... Jag hade bref i går från min kusin i
Göteborg; han har kommit dit och lefver som en riktig
prins."

"Allt det der vet jag mycket väl om," afbröt fru
Albertine med en ton af missnöje. "Min man har ju
haft affärer med Helworths handelshus i flere år;
fadren är visst icke död, men sonen är nu hans
kompanjon och reser i Europa."

"Nå det är det samma; han kommer i alla fall
hit, det är säkert ..."

"Ja, så mycket säkrare som Sebastian haft bref
från Helworth, sin svåger," tillade fru Albertine med
öfverlägsen ton.

"Och derom har du icke sagt ett ord!... Jo
jo, hon vill behålla prinsen inkognito för sina flickor,"
inföll fröken Ättehög skrattande och vände sig till
frun i huset, hvilken tycktes vara mer intresserad af
sina flyttsaker än af den väntade slägtingen.

"Men, raillerie à part, jag mins den gossen
mycket väl; ett vackert barn, som sörjde öfver fadrens
olycka, så att det var synd åt ... Modren fick lungsot,
stackars menniska, och dog snart der ute ..."

"Helworth var en äfventyrare, och min man har
just aldrig velat höra talas om sin svåger," sade fru
Amelie, som tycktes något generad af de främmande,
midt ibland bärare, barn och jungfrur, hvilka kommo
och gingo ut och in.

"Så var det äfven med Sebastian att börja med,"
inföll hennes svägerska, "men sedan tio år är
Helworth rik och gör goda affärer; han har stora
sockerplantager, sockerbruk och kontor i flere städer."

"Är det något mera som kan <i>köras</i>?" frågade
hjelpmadamen, hvilken klädd till affärd med en spegel
i sina armar tittade i dörren.

"Nej, jag vet ingenting! ... Syltburkarne få lof
att <i>bäras</i> och taflorna också," svarade Marina, som såg
ut genom fönstret och med oro observerade, huru
kusken klättrade upp på en hög af sängkläder i vagnen,
och dervid satte sina smutsiga stöflar på kuddarne,
som lågo i sängen framför honom.

Nu började det småregna; en bår med möbler
stod på gatan, medan bärarne förfriskade sig på krogen
bredvid; emballaget öfver soffor och stolar blåste ned
i smutsen, och Marina suckade i vanmäktig
bedröfvelse, under det att rustvagnen ändtligen satte sig
i gång.

Det höga oformliga lasset tycktes vilja taga
öfverbalans i rännstenen, och en lång vinglig nerium i en
lerkruka, som stod allra öfverst, ramlade på sned med
afbrutna grenar, spridande lerstycken af krukan och
den fuktiga jorden rundt omkring bland madrasser,
trädkäril, smörbyttor och korgar nedanför.

"Det var väl, att mamma icke såg hur det gick!"
mumlade den unga flickan med ett slags undergifven
tillfredsställelse såsom tröst i olyckan, och gick att
snygga sig sjelf och de yngre syskonen för att kunna
begifva sig af till den nya våningen.

"Thore och jag springa fatt vagnen och åka med!"
ropade lilla Robert fattande sin mössa och försvann
genom dörren, innan systerns varning hunnit hans
öra, och nu återstodo de tvenne minsta barnen, som
af lilla Ebba, en tolfårig syster, fördes in i
barnkammaren för att påklädas.

"Mitt ärende var egentligen," återtog fru
Albertine, vänd till sin svägerska, "att bedja din man äta
middag hos oss i dag ... Det är godt, att herrarne
komma undan sådant här obehagligt stök."

"Det är det visst, jag tackar dig rätt mycket,
kära Albertine."

"Nu ska vi icke uppehålla dig längre ... Hvad
du ser trött och medtagen ut, kära Amelie ... men
du är också så oförståndig, allting skall du göra sjelf."

"Ja, det är, som hennes man alltid säger," inföll
fröken Ättehög. "Amelie finner ett riktigt nöje uti
att trötta ut sig, det är hennes mani att spela rolen
af martyr ..."

"Om du vore förståndig, så lemnade du allt det
här bråket och kom att äta middag med oss."

"Hvem skulle då styra med detta?" sade fru
Amelie leende.

"Det blefve nog gjordt ändå; du har ju en
fullväxt dotter och en pålitlig jungfru dessutom ... det
måtte vara nog ... Ah, se der kommer just din man
... Goddag, kära svåger!" tillade fru Albertine och
räckte handen åt en herre, som med hatten på och
käppen under armen, häftigt kom in genom salsdörren.

"Tjenare, mina damer!... Det var rätt att ni
kommit hit och hjelpa Amelie flytta," sade artigt
revisor Tullbom, som vid inträdet haft en mycket
förargad och vresig min, men nu klarnade upp och aftog
hatten för de främmande.

Han var en lång femtiårig herre med mycket
omsorgsfull och ungdomlig toalett, blå långhalsduk,
hällor under de spegelblanka stöflarna, hatten på sned,
käppen beständigt svängande i luften som en
regementstrumslagares staf och ett utseende af sprätt, som
nästan rättfärdigades af hans vackra figur, hans sätt
och hans svarta peruk.

"Nå, hur går det, Amelie?" tillade han vänd till
sin hustru. "Du har icke slutat ännu, tror jag? ...
Doktorns äro mycket angelägna att få komma hit;
man flyttar på dem ... Kan icke ett par rum blifva
lediga till middagen?"

"De hafva redan kommit; hela sängkammaren
står full af deras möbler," svarade hustrun.

"Men det är icke tillräckligt ... jag lofvade dem,
hela våningen i ordning och ledig i qväll ..."

"Men, min vän, det är omöjligt; vi hinna icke
få rent här till dess, och dessutom låter man oss icke
komma in i de nya rummen."

"Åhjo, frun der borta har röjt ur sin sal, och
bara du nu skyndar på, så går det nog; allt beror på
att beräkna sin tid och taga den i akt; men detta är
icke fruntimrens sak; jag äter middag hos Sebastians,
så att jag gör dig icke något besvär, och på
eftermiddagen är jag tillsammans med en resande, som bjudit
på sexa vid Hasselbacken; du kan låta Anna vänta
på mig för att öppna, i fall jag kommer litet sent."

Fru Amelie svarade ingenting; hon kysste sin
man, som bjöd svägerskan armen, och aflägsnade sig
med de båda främmande damerna, under det alla tre
kommo öfverens om, att "den snälla Amelie just var
i sitt element med stök och bestyr", och att det aldrig
var värdt att försöka hjelpa henne, ty hon ville
nödvändigt göra allting sjelf.

Revisor Tullbom hade varit en vacker karl och
ansågs för ett qvickhufvud. Han hade i sin ungdom
varit omtyckt och eftersökt af alla; god sångare,
lycklig namnsdags-poet och karikatyrtecknare, egde han
dessutom talang på sällskapsteater och en
beundransvärd förmåga att härma både menniskor och djur.
Till följd af alla dessa angenäma egenskaper ansågs
han i sina bekantas sällskapskretsar nästan lika
oumbärlig som punschkaraffen och soupén.

Det var naturligt, att den omtvistade
rolighetsmakaren, som i sjelfva verket icke egde så synnerligt
omdöme och förstånd, skulle få en ofantligt hög tanke
om sin egen person; han ansåg sig kallad till något
stort och kunde egentligen aldrig rätt förlåta sin
stackars hustru, att hon genom någon hemlighetsfull makt
kommit honom att glömma sin egen vigtiga person till
den grad, att han blifvit kär och gift sig med en
fattig flicka utan alla yttre fördelar och dermed, som han
sjelf inbillade sig, förstört sin lysande bana.

Hela slägten öfverensstämde till någon del i denna
åsigt och allra mest hans hustru, som i ännu högre
grad beundrade honom.

Den ödmjuka och blygsamma qvinnan tyckte sig
aldrig genom nog mycken ansträngning, försakelse och
tålamod kunna gälda förseelsen att hafva bundit det
firade snillets vingar, utan en aning om, att den
lyckan att vara fru Tullbom, med uppgiften att hvarje
dag åstadkomma en liknelse till det bibliska miraklet,
att bespisa fem tusen män med fem bröd och två
fiskar, i sjelfva verket fordrar mer snille än alla
namnsdagsverser i verlden, ett mirakel, som endast en
qvinnas minutiösa omtanke och sparsamhet kan åstadkomma.

*

</chapter>

<chapter name="2.">

<h2>2.</h2>

"Det var besynnerligt, att Marina icke
återkommer," sade fru Tullbom flere timmar derefter till sin
äldste son, en lång smärt gosse, som med hufvudet
hvilande i händerna och en bok framför sig sitter vid
ett bord för att läsa sin lexa för morgondagen, midt
ibland uppstaplade möbler och husgeråd, som ännu
icke kunnat ordnas i den nya våningen.

"Hör nu, Ferdinand, nämnde hon icke, hvart hon
skulle gå?"


"Nej, mamma," svarade Ferdinand, som stuckit
fingrarne genom håret, så att det stod rätt i vädret,
och med förvirrad min såg upp ifrån sin bok.

"Du får icke vara i fred här inne, min stackars
gosse," återtog modren och strök med ömhet från hans
panna det tilltufsade håret, som nyss kommit allt för
nära ljuset och blifvit svedt i ändarne. "Skall du
äfven i natt sitta uppe och läsa? Du blir så rödögd
och blek."

"Jag borde väl göra det, men jag är så slö i
qväll," sade Ferdinand med en grundlig gäspning.

"Fru Kantarell frågar, om hon får stiga in,"
ropade i detsamma kokerskan jungfru Anna i den
halföppnade dörren.

"Hvem är fru Kantarell?"

"Det är frun, som bott här förut; hon är ännu
qvar der inne och skall stanna här i natt."

Upplysningarna kunde icke fortsättas, ty den
omtalade trängde sig förbi sin förespråkerska i dörren,
lotsade sig med raska steg fram mellan sammanträngda
stolar och bord och stod bredvid fru Tullbom.

Det var ett rätt vackert fruntimmer om tretiosex
eller tretiosju år, något slarfvigt klädd, med en massa
långa trassliga löslockar hängande utåt ryggen,
garneringar, rosetter och uppfästningar i en oändlig
labyrint omkring sina ben och en afbruten papperssax i
handen.

"Ack förlåt mig!" utropade hon med en hög och
gladlynt röst. "Det är för tokigt med de här
flyttningarna, för allting vändes upp och ned. Jag har
visst råkat att tappa min nyckelknippa här inne, och
när man som jag har inackorderade herrar och hyr ut
rum åt resande, så behöfver man sina nycklar i hvart
ögonblick. Också har jag visst ett par gardinkrokar
qvar ..."

Fru Kantarell klättrade med särdeles vighet upp
på ett bord och började med saxen söka att borttaga
sina krokar, under det hon emellanåt tittade ned och
pratade på ett mycket muntert och ogeneradt sätt.


"Det sitter en ringklocka der i hörnet, som också
är min, don kostar tre kronor, om herrskapet vill
behålla den; och der bredvid är en spik för spegeln,
den kostar tjugufem öre utom inslagningen. Och här
i rummet näst intill har jag en präktig gymnastik och
duschinrättning; den skulle just passa för herrskapet;
var så god och stig in och se på den. Jag har sjelf
nyttjat den hvarenda dag. En ung öfvergifven enka,
som jag, behöfver något medel att hålla sig vid humör;
man blir så glad och lätt af en kall dusch om
mornarne; alla fruar borde nyttja en sådan att muntra
sig med; den skulle riktigt passa för fru Tullbom."

Fru Kantarell, som verkligen lyckats att få ut
gardinkrokarne med saxen, hoppade ned, slog upp
dörren till nästa rum och nödgade den motsträfviga fru
Amelie följa sig.

Der inne fanns mycket riktigt en dusch-apparat,
som luktade unket och illa, och hvars gula
oljetygsgardiner hon liksom inbjudande upplyfte, sprang sedan
till ett piano, som stod framdraget midt på golfvet,
och spelade med stormande fart några takter af en
vals utan att derföre upphöra med sin konversation.

"Min man var instrumentmakare; jag har det här
pianot efter honom, och som jag gått i en obegripligt
berömd pension och fått en mycket stilig uppfostran,
så muntrar jag mina hyresgäster med att spela för
dem ibland. Ah, se der ligger nyckelknippan, som
jag letat så vildt efter. Amanda!" ropade hon med
en så öfverraskande styrka, att den stillsamma fru
Tullbom hoppade till af förskräckelse.

En slarfvig piga utan skor kom vid detta rop
springande genom rummen, och hennes matmor tillade
genast med brådskade ton:

"Här har du nycklarne! Skynda dig nu, så att
löjtnanten får sin qvällsmat med hast."

"Men jag tror icke det finns något att gifva
honom; frun åt visst sjelf upp det sista som fanns,"
mumlade Amanda tvekande.

"Åhjo men, se efter i alla fall och tag hela rasket;
det är så ansvarsfullt, när man har inackorderingar,
skall jag säga. Jag är bjuden på operan i qväll, så
att jag behöfver ingenting ... Amanda!" upprepade hon
ännu en gång, skrikande af alla krafter, då flickan
hunnit ut ur rummet, "tag reda på en portnyckel åt
mig. Jag lät göra tolf portnycklar då jag flyttade hit;
om herrskapet vill ha dem, så kosta de mig femton
kronor, men jag skall sälja dem för tolf."

"Tolf portnycklar!" sade fru Tullbom förvånad,
"det är alldeles för mycket. Hvad skulle frun göra
med dem?"

"Jo, det behöfs nog; jag är aldrig knusslig; vill
herrskapet ha dem, så må de bli för tio kronor. Inte
ändå? Så behåller jag dem, det är detsamma. Amanda!
Gå efter min ljusblå klädning, jag får klä mig i köket,
så kan du hjelpa mig, medan du skurar der ute."

Fru Kantarell drog med det samma ut lådorna
i en byrå, som endast hade tre ben och fallit på sned
emot väggen, och uppstämde under tiden: "Se, o
Norma! Se, dessa späda!" med drillar och fioriturer
af egen komposition, som jagade på flykten fru
Tullbom, hvilken hastigt drog sig inom sin egen dörr och
sökte stänga denna efter sig.

Det var emellertid omöjligt, ty nyckeln var borta;
och i tanke att försäkra sig emot ännu ett besök af
den gladlynta grannen satte hon slutligen ett bord
innanför dörren.

"Det var en listig fru; såg mamma hur festlig
hon såg ut, när hon stod på bordet och forskade efter
gardinkrokarna med sådan glans?" sade skrattande
Ferdinand, begagnande ett modernt skolpojk-språk, som
nästan var obegripligt för hans mor.

"Klockan är sju, och det är alldeles mörkt,"
mumlade denna, utan att besvara sonens anmärkning.
"Hvart kan Marina hafva gått helt ensam?"

"Hon tågade af med full fart, så snart hon gifvit
småbarnen mat och lemnat dem åt Anna."

"Hvad var då klockan, när Anna kom hit?"

"Jag vet icke så noga, hon var väl fyra, ty jag
var nyss hemkommen från skolan."

"Sade icke Marina något åt dig, när hon gick?"

"Nej, aldrig dyft, bara att hon snart skulle
komma igen."

"Men nu har hon varit borta i mer än två
timmar."

"Hon hade säkert glömt något i gamla våningen,
som hon skulle forska rätt på."

"Kanhända; men jag borde väl då hafva råkat
henne der, medan jag ännu var qvar."

Fru Tullbom gick in i sängkammaren, der man
lyckats få något så nÄr ordnadt för natten, och
Ferdinand, som skulle ligga på en soffa i salen, satte sig
åter ned vid sin bok.

Det var ecklesiastik-departementets "matematiska
och fysikaliska problemer", och ehuru Det i förordet
påstås, att "dessa temligen talrika problemer äro i hög
grad fängslande, enär man vid deras lösning, utom
det riktiga svaret, äfven får ett negativt, hvars
betydelse man har att tolka", så tycktes den stackars
skolgossen icke riktigt uppskatta deras "fängslande"
behag, och det nöjsamma uti att få ett oriktigt svar,
utan bläddrade i boken med en mycket sömnig min
och befanns ett par timmar derefter djupt insomnad
med hufvudet hvilande på "Geometriska serier",
hvarmed han borde hafva hållit sig vaken.

Hvar hade emellertid hans äldsta syster varit
denna qväll, och hvarför besvarade hon emot sin
vana modrens frågor derom på ett undvikande sätt?

Klockan var nära fem, då Marina gick hemifrån
och begaf sig ned öfver slussen. Hon gick med raska
steg fram åt Skeppsbron, öfver Norrbro och stod snart
vid Carl XII:s torg. Här stannade hon vid kajen
nedanför operahuset och tycktes obeslutsam, hvart hon
vidare skulle taga vägen.

Hon gick några steg helt långsamt, stannade
åter och hviskade tyst för tredje eller fjerde gången:
skall jag gå eller vända om?

Hennes ansigte vexlade färg, hon andades djupt,
och de tankar, som gåfvo hennes ögon en sådan glans
af oro och djup begrundning, voro säkert i hennes
tycke mycket vigtiga och pinsamma.

Ömsom blickade hon utåt Strömmen, ömsom på
ett litet papper, som hon höll i handen, och detta
tycktes så uteslutande upptaga hela hennes
uppmärksamhet, att hon hvarken såg de mörka snabba
vågorna nedanför det bleka skenet af gaslyktorna, som
nu tändes och afspeglades deri, eller märkte, att tvenne
herrar passerade förbi och observerade henne.

Denna papperslapp, som hon för öfrigt i
halfmörkret alls icke kunde läsa, var ingenting annat än
en utklippt tidningsannons som lydde så här:

"Ett. fruntimmer, kunnigt i bokföring, kan få en
mycket fördelaktig sysselsättning under några timmar
af dagen, om hon anmäler sig i rummet n:o O, två tr.
upp i Grand Hôtel."

Marina kramade ångestfullt papperet i handen,
vände sig ändtligen beslutsamt om och fortsatte med
hastiga steg sin väg utmed kajen ned till
Blasieholmshamnen.

De båda herrarne, som nyss gått förbi henne,
hade emellertid också vändt om och följde nu efter
på något afstånd.

Den ena af dem var en liten fet, korthalsad,
rödhårig och bredmundt karl af en nästan komisk fulhet.
Hans små ljusblå ögon hade ett godmodigt och klipskt
uttryck; inom hans tjocka läppar lyste en rad af stora,
snöhvita tänder och oaktadt en röd hårtuss stack ut
genom hvardera af hans stora öron och näsborrar, hans
händer voro fräkniga och hans fötter liknade
spottlådor, så kunde man icke låta bli att tycka om honom,
och till en viss grad sympatisera med den naiva
sjelfbelåtenhet, hvilken hans runda ansigte uttryckte.

Han var f. d. löjtnant Gideon Krapp, och den
stela militäriska marschtakt, med hvilken han gick,
gjorde kortheten af hans tjocka ben och den spända
korflika skapnaden af hans kropp ännu mera märkbara.

Hans kamrat däremot var en förträfflig typ för
en yrkessoldat. Mager, senfull, lätt och elegant i
hållning och gång, egde kapten Hugo Vilfrid med sitt
gråbleka, hårda, redan fårade ansigte, sina tjocka
svarta mustascher, sitt högburna hufvud och sin
genomträngande, kalla blick vid första ögonkastet något
frånstötande och obehagligt.

Då löjtnant Krapps blotta åsyn framkallade ett
hjertligt smålöje, kände man vid kapten Vilfrids mulna
blick aningen om tusen utståndna eller begångna
vedervärdigheter i den skola, som gifvit honom en så
skarp och förträfflig utprägling.

"Det var en förb—dt söt flicka! Ska vi vända
om, Vilfrid?" sade hastigt den lille tjocke löjtnanten,
då de gått förbi Marina.

"Hvarför det?" svarade Vilfrid torrt.

"Flickan, förstås ..."

"Du misstar dig ..."

"Nej, hon gick så långsamt ... och stannade midt
framför oss. Såg du icke det?"

"Det gaf jag icke akt på."

"Men det är säkert."

"Bah! Det hörs, att du kommer ifrån landsorten
och har förlorat allt väderkorn ..."

"Förbanna mig, tittade hon icke på oss! ... Hon
gaf mig en blick, som ..."

"Som visade, att hon alls icke såg dig ..."

"Så var det väl dig hon såg."

"Lika litet ... Det der var icke något fruntimmer,
för hvilket man kan tända rökelse midt på gatan."

"Sådan gärdesgårdsstor du är! Likasom qvinnorna
vore annorlunda på gatan än i salongen ... Det der
var någon, som ..."

"Det var en hederlig flicka, troligen dotter eller
kanske hustru till någon fattig tjensteman."

"Men hon var likväl elegant klädd,"

"Åhja, det såg så ut i mörkret och på långt håll.
Stockholmsflickorna äro mästarinnor i att skapa elegans
af bara skräp."

"Du har då ögon som en kramhandlare eller en
poliskonstapel!" inföll löjtnanten förargad.

"Du smickrar mig; en soldat skall ge akt på allt
... Ser du nu, hur fort hon går. Hon vet säkert icke
ens, att en så förledande person som löjtnant Gideon
Krapp finns till i verlden."

"Hm, det är icke säkert allsm... Men hvart tog
hon vägen!... Fördöme mig, jag tror hon gick in i
hotellet ... En resande kanhända."

De båda herrarne stannade ett ögonblick och
vände sedan om; men Marina gick verkligen in i
förstugan till Grand Hotel och frågade portieren efter
rummet n:o O.

Med klappande hjerta och osäkra steg gick hon
efter hans anvisning uppför de vackra mattbelagda
trapporna och stannade ändtligen i tredje våningen,
der hon knackade på den uppgifna dörren.

Knappt hade hon emellertid gjort detta, innan
hon ångrade sig och ämnade fly, ty hon hörde
högljudt prat af flere personer och starka skrattsalvor der
innanför.

Det var likväl för sent; dörren öppnades genast
af en uppassare, som bar en bricka med tomma glas
och sodavattensflaskor, och då hon med förvirring och
förlägenhet frågade honom, om man här finge 
underrättelser angående den annons hon medförde, ropade
han, i stället för att svara henne, temligen förtroget
in åt rummet:

"Herr Schminkel! Här är ett fruntimmer igen,
som går efter er annons!" och tillade derefter, vänd
till Marina, medan han ännu höll dörren öppen:

"Det är alldeles rätt ... var så god och stig in!"

Den unga flickan, som genom ett moln af
tobaksrök såg tre eller fyra herrar snarare ligga än sitta
omkring ett bord der inne, och kände den afskyvärda
lukten af konjak, punsch och cigarrer i förening, stod
orörlig och obeslutsam, ända tills en af dem hastigt
kom emot henne.

Det var en af dessa tyska, så kallade
"profryttare", hvilkas utseende och sätt blifvit nästan
stereotypiskt, en ung svarthårig och kroknäsig herre, som
skulle hafva varit en skönhet, om hans hufvud icke
varit allt för stort till hans korta och hoptryckta
växt; hans vackra svarta ögon voro för tillfället mer
än vanligt smäktande och dimmiga; han bar en
ganska väl imiterad diamantring på lillfingret, och hans
bländhvita broderade skjortveck var trots hans något
osäkra hållning lika styft, slätt och fläckfritt, som om
det ännu legat omknutet med band i sin kartong.

"Jag kommer i anledning af den här annonsen,"
sade Marina, hastigt bekämpande sin blyghet och
förfäran och antagande all den naturliga värdighet, som
hvarje väl uppfostrad flicka vet att använda, då det
behöfs.

"Ah, ja så! ... var så god och stig in!" svarade
den lille tysken med denna obehagliga brytning, som
hans landsmän sällan kunna öfvervinna och som
förefaller så motbjudande och bedräglig för svenska öron.

"Platsen är kanhända redan upptagen?" inföll
den unga flickan, dragande sig instinktlikt tillbaka,
då hon såg äfven alla de andra herrarnes djerfva och
oförskämda blickar riktade på sig och anmärkte
uppassarens tvetydiga leende, i det samma han aflägsnade sig.

"Jack skall schware strax ... stig in! Var så god
och stig in! ..." upprepade den tyske
handelsexpediten och sökte fatta hennes hand.

"Blif icke rädd för oss, min nådiga!" ropade
derinne en af herrarne, som lagt fötterna på bordskanten
och med osäker hand skakade askan från sin cigarr i
sin grannes punschglas,

"Fördöme dig, Petterqvist! ... Tror du, jag tycker
om byklut," sade denne skrattande åt hans misstag.
"Ryck ned med benen, din buffel, och bjud fruntimret
en stol ... Se här! Damen ska' sitta i soffan! ... Gif
plats der!"

"Tyst, mina herrar. Ni skrämma henne ... Det
är icke platsen i soffan hon söker," inföll skrattande
åt sin egen qvickhet herr Schminkel, och sökte förmå
Marina att komma in i rummet, i det han antog en
min och hållning, som skulle härma Don Juans, då
han för Zerlina ur menuetten.

"Jag ser, att jag helt och hållet har misstagit
mig. Var så god och låt mig gå," återtog Marina
högt och nära att af förskräckelse och harm utbrista
i tårar, ehuru hon låtsade ett lugn och en säkerhet,
som likväl i detta ögonblick voro helt och hållet
förspilda på de halfrusiga herrarne, hvilka i sjelfva
verket kanske icke ämnade förolämpa henne, men hvilkas
"glada" sinnesstämning och dåliga ton gjorde den unga
flickan förfärad.

"Jack per ju fruntimret pare warte eine
momangl ... Jack skall strax schware ... Sitt ned! ...
pare eine momang ... disse herrar äre mine vänner.
Låt oss stille oss! Vi ska noch komme öfverens ..."

"Ja, vaserra tri! Vi ska noch komma om sams!"
upprepade herr Petterqvist, härmande sin tyske vän,
och steg upp för att med denne förena sin vältalighet.

De andra båda utbrusto i skratt vid den lille
tyskens ömma blickar och fåfänga bemödanden, och
då han, eggad eller retad deraf, fattade Marina om
lifvet med andra armen, uppgaf den unga flickan i
sin förskräckelse ett verkligt nödrop.

I samma ögonblick kastades dörren bredvid i
korridoren med häftighet upp, och en något ovanligt klädd
herre kom ut.

Utan att säga ett ord grep denne herr Schminkel
vid axeln och gaf honom en kraftig stöt, som kastade
den lille handelsexpediten, hvilken dessutom var något
ostadig på benen, rakt i famnen på hans ännu
vingligare vän herr Petterqvist.

Den främmande slog sedan igen dörren, hvars
nyckel han omvred, och utan att gifva akt på det
buller och de svordomar, som de båda herrarnes
våldsamma och oväntade omfamning derinne förorsakade,
sade han till Marina med tvär och befallande röst:

"Tag min arm! Ni tyckes behöfva det."

Han hade rätt, den unga flickan såg verkligen
ut, som om hon skulle falla till golfvet, ty hon var
blek och darrade häftigt.

Utan all reflektion och helt mekaniskt lydde hon,
lade sin hand på den brutale främlingens arm och lät
honom föra sig utför trappan.

De voro nu utanför porten på gatan, och ännu
hade hon icke kommit att tänka på huru han såg
ut, om han var ung eller gammal, ful eller vacker;
hon märkte endast, att han var klädd i en lång ljus
ytterrock och en bredskyggig panamahatt, samt att
hennes eget hufvud nätt och jemnt räckte upp till
hans axel.

Utan att ens reflektera öfver hans för årstiden
temligen opassande drägt gick hon helt tyst, sorgsen
och blyg öfver utgången af det så länge i hemlighet
närda beslutet, att söka skaffa sig någon arbetsförtjenst,
huru liten och anspråkslös som helst.

"Hvad skulle ni göra i hotellet?" sade hennes
ledsagare lika tvärt och nästan i tonen af en
polisdomare, sedan de gått några steg.

Vid ett annat tillfälle och under andra
förhållanden skulle Marina icke hafva bevärdigat denna fråga,
framstäld i en sådan ton, med något svar; nu deremot
sade hon helt tyst och ödmjukt:

"Jag kom dit med anledning af en annons i
Dagbladet."

"Och hvarom handlade då den?"

"Man sökte en person ... ett fruntimmer för
räkenskapers förande och bokhålleri."

"Och ni ville åtaga er en dylik befattning?"

"Ja."

"Har ni någonsin förr innehaft en sådan plats?"

"Nej aldrig, men jag är kunnig i dessa saker,
och jag ... jag ville så gerna ha penningar ... förtjena
något genom arbete."

De sista meningarna hviskades så tyst, att den
främmande snarare anade än hörde dem. Marina

tycktes hafva talat för sig sjelf i den bedröfvade och
upprörda sinnesstämning, hvari hon ännu befann sig.

"Ni är då mycket fattig ... ensam, utan anhöriga?"
återtog han med en något mildare röst.

"Nej ... Jag är icke ensam, och jag saknar
ingenting."

"Hvad vill ni då? Ni är kanske fåfäng ... Ni
önskar granna kläder, dyrbara schalar, juveler och
dylikt?"

"Jag! Nej, visst icke!" utropade Marina med en
så okonstlad förvåning, att han förstod, det hon till
och med fann denna förmodan löjlig.

"Men om ni ingenting saknar, om ni har hem
och föräldrar, hvad behöfver ni då penningar till?"

Marina svarade ingenting.

"Om ni är en förståndig och väl uppfostrad flicka,
så borde ni ha insett, att det icke går an att helt
ensam komma upp till en hop unga karlar; som bo på
ett hotell."

"Ack, min Gud! Hur kunde jag veta, hvilka de
personer voro, som önskade en bokförare ... Jag trodde
... jag ... jag ..."

Hon tystnade helt förvirrad och fortsatte icke,
ty de hade nu hunnit ned till den första gaslyktan
vid hamnen, och hon hade nu först kommit att lyfta
det sänkta hufvudet och kasta en blick på sin
ledsagares ansigte. I detsamma var den underbara
förtrollning bruten, som ända hittills kommit henne att
helt mekaniskt besvara hans frågor.

Hon stannade, drog sin arm ur hans och rodnade
ända upp till hårfästet.

Denne ledsagare, om hvilken hon af hans buttra
röst och besynnerliga drägt fattat den föreställningen,
att han var en gammal man, som hon ofrivilligt egnat
en helt vördnadsfull och dotterlig tacksamhet, befanns
nu vara en ung, rätt hygglig karl om högst tretio år;
med ett långt och smalt ansigte, brunt hår och ljusare
skägg, små, djupt liggande ögon, hvars kanter voro
något röda, men som det oaktadt genom de tjocka,
mörka ögonhåren och de skarpt markerade ögonbrynen
blefvo vackra och uttrycksfulla; för öfrigt var han
rak och välbildad, med ovanligt små och fina händer
och fötter och en hållning af naturlig öfverlägsenhet,
som kanske omedvetet bidragit till Marinas misstag.

Hon hade föreställt sig, att det var en gubbe,
vid hvars sida hon gick, och som gjorde henne dessa
kärfva, nästan ohöfliga frågor, och upptäckten, att det
var en ung man, förändrade med ens hennes ställning
och tankegång.

"Jag tackar er, min herre, för det beskydd ni
gifvit mig," sade hon sakta med en helt annan ton
och ville skynda ifrån honom.

"Vill ni icke, att jag följer er hem?" frågade han
på samma kalla och föga artiga sätt som förut.

"Nej, jag tackar er ... Det är icke sent; jag är
snart hemma."

"Farväl då! Var försigtigare en annan gång."

"Farväl!"

Han vände om och gick tillbaka till hotellet utan
att ens kasta en blick efter sin skyddsling, och
Marina skyndade hem, upprörd, förvirrad och sorgsen
öfver sitt misslyckade företag på ett sätt, som hon
förr aldrig känt.

*

</chapter>

<chapter name="3.">
<h2>3.</h2>

Just som herrn med panamahatten och den ljusa
ytterrocken stannade vid den upplysta porten till
Grand Hôtel, kom ifrån Stallgränden löjtnant Gideon
Krapp, och båda sammanträffade således i förstugan.
De sågo på hvarandra några ögonblick med ett
uttryck af uppmärksamhet och öfverraskning, sträckte
sedan händerna emot hvarandra och utropade frågande
på samma gång:

"Gideon Krapp?"

"Einar Helworth?"


"Du kommer för att söka mig?" tillade den sist
nämnde.

"Ja visst, för tusan! ... Jag har icke varit mer än
ett par timmar i Stockholm."

"Du har således fått mitt bref från Göteborg?"

"Naturligtvis. Och jag är nu här med hull och
hår till din disposition."

"Tack, hedersvän! Du är således ännu samma
gamla trofasta "Krappe", som i skolan, der vi hade
karameller och slagsmål gemensamt."

"Naturligtvis!" upprepade löjtnanten med trygg
och godmodig jovialitet. "Tror du emellertid icke, att
jag minns, hur du lemnade karamellerna åt mig och
behöll slagsmålen för egen räkning ... Men hvad hin
vill du väl nu företaga med en fattig sate som jag,
oss emellan sagdt, utan både andliga och lekamliga
fördelar?"

"Det skall du strax få höra; kom med mig blott."

De båda herrarne stego uppför den första trappan
och hörde redan der en häftig ordvexling i tredje
våningen mellan uppassaren, portieren och de instängda
handelsbetjenterne, som grälade derför, att de icke
genast kunnat komma ut.

"Se der kommer han!" ropade en af de
uppretade herrarne, då Helworth syntes i trappan.

"Det var han, som slog dörren i lås."

"Ja, det var jag," sade denne lugnt och
småleende, då han såg herr Schminkel, som vid minnet
af den knuff han nyss fått, hastigt drog sig bakom
sina båda svenska vänner.

"Hvad är herrn för en gök, som går och stänger
in folk i deras eget betalda logis?" sade den ene af
dessa, herr Petterqvist, och stälde sig trotsigt i vägen
för de båda vännerna, som ämnade sig in i rummet
bredvid.

"Skola vi kanske rappa på de här fiskarne?"
inföll löjtnanten frågande och med ett mycket upplifvadt
utseende, som påminde om en hund, hvilken väntar
på order att stöta upp en flock rapphöns.

"För all del, mina herrar! Tala icke så högt,"
sade portieren hastigt, "man kunde höra er i de andra
rummen."

Herr Petterqvist, som både af punschen och sin
nationalitet var modigare och mera stridslysten än
hans lille vän, uppfattade emellertid genast, att han
här skulle komma att blifva den besegrade, och drog
sig mumlande inom dörren och lät dem passera, när
Helworth med sin kamrat gick emot honom för att
komma till sina rum.

"Sätt dig ned, Gideon, och låt mig ännu en gång
tacka dig för det du uppfylde min begäran att
komma hit," sade Helworth, då de båda herrarne fått
ljusen tända och aftagit sina ytterkläder.

"Vänner emellan behöfs ingen tack," svarade
löjtnanten och satte sig i soffan, der han med sin stela,
liksom fullstoppade kropp och sina korta ben hvilade
styf och oböjlig som en uppstäld mangelstock.

"Jo, du kunde med allt skäl förundra dig
deröfver," återtog Helworth.

"Ja, det är sannt, ty du ber, att jag vid min
ankomst hit icke skall gå ut, icke visa mig för någon.

Jag är visserligen ingen skönhet, men ..."

"Men icke ser du väl ut så, att du icke kan visa
dig, menar du."

"Nej, jag tycker det. Helst fruntimmer hafva,
fördöme mig, en riktig mani att tycka om mig. Jag
kan icke bli af dem; de äro galna i mig."

"Jag tviflar icke på det ..."

"Nå, i alla fall så reste jag hit, för jag hade just
ingenting för mig som hindrade, och jag resonnerade
som så: att Einar Helworth är min vän, och han är
tillika en hederlig karl. Vi ha varit kamrater, när
vi voro små bytingar, och vi hafva trots det långa
afståndet behållit hvarandra i minnet och till och med
skrifvit till hvarandra en gång om året, tack vare våra
mödrars i lifstiden stora vänskap för hvarandra. Nu
kommer han ändtligen hem till sitt fädernesland och
är rik nog att kunna göra hvad han behagar, och
han har säkert någon särskild plan och anläggning i
tankarne."

"Ja, som är mycket oskyldig," inföll Helworth
ännu en gång.

"Just det sade jag också: som är alldeles
oskyldig och kanske treflig nog, och jag gick tvärt att
packa min kappsäck och gaf mig i väg; och nu ser
du mig här, färdig att göra hvad du vill."

"Och du har inga bekanta här och har icke
träffat någon, sedan du kom hit?"

Löjtnanten drog ned munvinklarne och bet i sina
röda spetsiga mustacher på ett sätt, som var ganska
uttrycksfullt.

"Jag trodde icke jag hade ett lefvande lif här
uppe, som kände mig, för jag flyttade härifrån på
samma gång som du och har aldrig varit vid Carlberg;
men en gemen otur vill, att just nu i qväll, då jag
går hit för att söka dig, möter jag en gammal kamrat,
Vilfrid, på samma regemente, vid hvilket jag varit.
Jag bredde ut begge händerna för ansigtet och
sneglade mellan fingrarne, men det hjelpte icke; han fick
korn på mig tvärt, för jag har ett så distingueradt
utseende."

"Ah, det var illa."

"Han reser emellertid sin väg om några dar."

"Nå, i alla fall så vill jag säga dig, hvarom
frågan är," sade Helworth helt allvarsamt och satte sig
ned bredvid sin vän. "Ser du, saken är, att då min
mor dog, så lofvade jag henne, att jag aldrig skulle
gifta mig i Amerika, för hon tyckte icke om
qvinnorna der, utan ville, att jag skulle söka mig en hustru
i Sverige."

"Men då kunde hon väl icke ana, huru
amerikanska våra fruntimmer blifvit på senare tider; jag
vet det, jag," inföll löjtnanten suckande.

"Hon var en så klok och kärleksfull mor,"
fortfor Helworth utan att gifva akt på afbrottet, "att jag
vill lyda henne, och då min far sedermera gifte om
sig med den rika miss Hume och hans affärer allt
mera utvidgats, så, att han nu gjort mig till sin
kompanjon, så vill jag ha mitt eget hem. Han har
emellertid, mig ovetande, skrifvit om denna sak till mina
morbröder här i Stockholm, eller rättare endast till
till den ene, grosshandlaren Tullbom, och uttryckt sin
önskan, att någon af mina kusiner skulle blifva hans
sonhustru. Det var mycket dumt af min far, ty jag
har icke den minsta aning om, hurudana fröknarna
Tullbom kunna vara, emedan de voro mycket små, de
yngre icke ens födda, när jag lemnade Sverige.
Emellertid föreställer jag mig, att flickor här så väl som i
Amerika gerna gifta sig med rika män, desse må för
öfrigt vara utan vidare värde, och jag fruktar, att,
om jag äfven såge ut som ett marsvin och hade alla
möjliga olater, så lyckliggjorde mig en af mina kusiner
ändå med sin hand. Det har derför fallit mig in att
först presentera mig hos familjerna Tullbom under ett
annat namn för att kunna lära känna dem och döma,
om någon af deras döttrar är värd att föras med mig
som brud öfver hafvet."

"Hvilken idé! <i>Hvem</i> skulle du då vara?"

"Jag skulle uppträda såsom löjtnant Gideon Krapp,
och du skulle i mitt ställe spela rolen af den rike
plantage-egaren och sockerfabrikanten Einar Helworth,
se der min plan."

"Nej, nej, för tusan! Det går aldrig an," sade
löjtnanten öfverraskad.

"Man skall säkert krusa och fira den rike
slägtingen," fortfor Einar utan att bry sig om sin väns
invändning, "man skall på allt sätt söka att intaga
honom och visa sig för honom på den bästa sidan; jag vill
undvika detta, undvika det flor man kanske ämnar
sätta för mina ögon och göra mig älskad för min egen
skull, ifall det lönar mödan."

"Som den fattige löjtnant Krapp? Nej, min vän,
det är för mycket begärdt, då du uppträder bredvid
en millionär; dessutom skall man känna igen dig."

"Det behöfver jag icke frukta; jag har förändrat
mig mycket, sedan jag var en tio års gosse, och
ingen af dem har troligen fast mitt utseende i sitt
minne."

"Men jag kände ju igen dig."

"Vi väntade att få se hvarandra och hade ju
vexlat fotografiporträtt, men lyckligtvis är detta icke
händelsen med mina slägtingar, som säkert aldrig tänkt
på mig förr än nu."

Löjtnanten såg mycket tankfull ut; förslaget
syntes honom allt för amerikanskt, vådligt och svårt att
utföra; han teg och tuggade sina mustacher, som om
de varit ett betsel i hans mun.

"Du förstår nog, Gideon, att jag i sjelfva verket
icke vill gifta bort dig med någon af fröknarna
Tullbom; det är endastf en liten förvexling på kort tid;
och om jag ser, att flickorna blifva allt för häftigt
angripna af kärlek till dig, så rädda vi helt hastigt
både dig och dem genom att upptäcka sanningen."

"Men hur vill du, att jag, en fattig knekt, som
icke ens kan något annat språk än mitt modersmål,
skall kunna föreställa en amerikansk plantage-egare,
en affärskarl? Nej, det duger icke."

"Du glömmer, att jag ständigt är med dig, ty du
kan aldrig skilja dig från din vän, Gideon Krapp, som
skall sufflera för dig din rol, och som ingen menniska
skall märka eller ens bry sig om."

"Tror du det," sade löjtnanten stött.

"Ja, efter som det är jag, som föreställer hans
förtjusande personlighet, och jag försäkrar, att jag alls
icke tänker göra någon eröfring för din räkning."

"Men jag stod just i begrepp att få plats som
bokhållare vid ett bruk, och jag borde vara der
tillbaka om åtta dagar."

"Det är också nog; våra ömsesidiga roler kunna
troligen icke utföras längre. Jag ämnar tillbringa
vintern i Paris och reser härifrån, så snart jag uppgjort
några affärer och blifvit bekant med familjen. Af
denna bekantskap beror min möjliga återkomst hit,
innan jag vänder om till Amerika."

"Det är likväl omöjligt," återtog Gideon
bekymrad. "Hvad skall jag säga, hur skall jag kunna sätta
mig in i dina förhållanden; man skall kanske tala
engelska eller spanska med mig ..."

"Ah, var lugn, jag skall dressera dig, innan vi
uppträda; du skall få genomgå din rol för hvarje dag,"
sade Einar skrattande.

"Jag kan aldrig tro, att det lyckas; det blir ett
hyggligt spektakel, om någon känner igen mig."

"Ett pojkstreck, en bagatell, som icke betyder
någonting."

"Det tycker du, som kommer ifrån humbugens
land; men här i gamla ärliga Sverige ..."

"Nåväl, ja eller nej! Vill du tjena mig eller
icke?" sade Helworth häftigt och steg upp, i det en
mörk rodnad af vrede färgade hans panna.

"Se så, blif icke ond; jag gör som du säger,"
svarade Gideon, som var något inskränkt och egenkär,
men för resten den mest fromma och lätt ledda
menniska i verlden.

Hans amerikanska vän var deremot af en rå och
häftig natur. Hans uppfostran hade blifvit temligen
vårdslösad, och han hade framlefvat sin hela ungdom
under vanor och förhållanden, hvilka icke voro de
mest fördelaktiga för vinnande af sjelfbeherrskning,
ordning och sedlighet.

Den lille stele och ovige löjtnanten var i sjelfva
verket mjuk och medgörlig som en vaxbit i sin
kraftfulla, häftiga och halfvilda väns små starka och
senfulla händer, och innan de slutligen skildes åt för
natten, var den äfventyrliga förvexlingen aftalad och
öfverenskommen och rolerna inlärda.

*

</chapter>

<chapter name="4.">
<h2>4.</h2>

Några timmar efter de båda vännernas möte i
Grand Hôtel, eller närmare midnatt, voro

grosshandlren herr Sebastian Tullbom och hans fru ensamma
i sin sängkammare.

Familjen har nyss souperat, man har sagt
hvarandra godnatt och gått till sina sofrum.

Det är de famösa, så illa beryktade,
"sparlakanslexornas" tid; d. v. s. den tid då äkta makar inför
hvarandra, både andligen och lekamligen framstå i
sanningens fulla ljus; då konvenansen icke längre
binder deras tunga och inga konstlade medel dölja årens
eller bekymrens härjningar.

Lyckliga de, om ungdomens ömma och
kärleksfulla förtroenden icke blifvit förbytta i vresiga och
bittra anklagelser och om tillgifvenheten och klokheten
kunnat trotsa tiden och lifvets obehag och göra sig
gällande, oaktadt både toalettens och sällskapslifvets smink
är bortlagdt, om de ännu med lika, kanske renare,
ömhet kyssa de grå lockarne och den skrynkliga pannan
och alltjemt behålla och ära den trofasta vän som
ungdomen gaf dem.

Tyvärr är likväl förhållandet sällan sådant.

Då den präktiga fru Albertine Tullbom var
beröfvad all den yttre ståt, hvaraf hela hennes anseende i
verlden berodde, så sökte man fåfängt i hennes kalla
och själlösa ansigte, eller hennes vulgära och
småsinnade uttryck en ersättning derför och då hon nu
vänder sig om och går emot sin man, skulle man tycka,
att grosshandlaren bort springa på dörren af
förskräckelse vid hennes förvandling.

Herr Sebastian Tullbom var emellertid icke sjelf
så fager i detta ögonblick, ty äfven i full toalett, med
frack, peruk och Wasa-stjerna, var han en liten ful
och fnaskig person, men likväl en slug och driftig
affärsman, sådan dessa vanligen äro: artig, inställsam
och smilande emot dem, som kunde gagna honom,
högmodig och dryg emot alla, som berodde af hans
penningar, aldrig försakande nöjet att till det yttersta
pröfva dessas makt och liksom njutande af de
småaktiga förödmjukelser, hvartill han genom dessa på
tusen sätt kunde bringa andra. Lika öfvermodig och
skrytsam, som han nu var i medgången, lika feg och
krypande skulle han blifva i olyckan, ty det ena
betingar det andra; lumpen och otillräknelig under alla
förhållanden i lifvet, var han emellertid bredvid sin
hustru from och viljelös som ett får.

Han hade gift sig med sin fordne principals
dotter, och fru Tullbom var vid tjugufyra år knappt
älskvärdare än nu; inskränkt, högmodig och anspråksfull,
beherrskade hon sin man just genom dessa föga
behagliga egenskaper. Om hon varit mild, grannlaga och
förståndig, så skulle hon troligen hafva blifvit den
underordnade i äktenskapet, och grosshandlaren, likt
brödren, blifvit äfven i sin familj en egoistisk och
myndig despot af det slag, som inför verlden och sig
sjelfva gälla för felfria och förträffliga äkta män, ty
hans eftergifvenhet var hvarken en följd af hjertats
godhet och kärlek eller af principer, den var helt
enkelt maklighet och fruktan för bråk och uppståndelse
i huset.

"Hvad tänker du på, lilla Tullbom?" sade frun,
som såg sin man stanna framför kakelugnen tyst och
orörlig, med rynkad panna. "Du har i flere dagar sett
så allvarsam och dyster ut. Jag kan väl icke tro,
att det är någon förlust?"

"Inte ännu åtminstone," svarade mannen och drog
på sig sin nattrock.

"Nå, hvad är det då, min vän?"

"Det är en affär, som du icke kan förstå, kära
Albertine."

"Inte förstå! Skulle jag icke förstå!"

"Nå lugna dig, det är endast ett kommissionslager
från Jaensis & Son af sjöskadadt kaffe, som skall
realiseras. Det der är ett satans besvär."

"Huru då?"
"Det skall blandas med annat naturligtvis, om
man skall kunna sälja det."

"Åh, Herre Gud, inte annat, det är ju vanligt för
en handlande."

"Ja visst, men det här är uselt, jag menar
kaffet," sade grosshandlaren, som endast nämnde denna
småsak för att dölja" den rätta orsaken till sin oro,
en kinkig och tvetydig affär af annan beskaffenhet.

"Du har ju alltid tur att lyckas, och den har du
fått i arf med firman," inföll frun leende och med
stolhet. "Min far gjorde ibland affärer, som efter
hvad han förtrodde mig aldrig skulle hafva lyckats
för någon annan; de voro rent af ett lotteri."

Fru Tullbom, som nu var fullkomligt lugnad,
såg sig omkring, liksom hon skulle hafva sökt något,
och mumlade någonting för sig sjelf om en bortkommen
bok, under det hennes man gick tigande och allt jemt
med mulen uppsyn fram och åter på golfvet.

"Det var en rätt kostsam badsejour, som flickorna
gjort, och utan all nytta, efter hvad jag kan förstå,"
sade han ändtligen och lade med en uttrycksfull smäll
sin plånbok på nattduksbordet.

"Ja, det förstås," svarade frun sömnigt. "Sådana
flickor som våra kunna icke uppträda i societeten utan
med elegans och klädda som sig bör; de voro ständigt
bland de allra förnämsta, och du skall få se, att vi
snart hafva baron Gaffelrak här; han utmärkte
Thérése mycket tydligt."

"Men den der baronen lär vara utfattig och
skuldsatt. Jag funderar på ett mycket bättre parti."

"Du menar kanske den amerikanske kusinen?"

"Ja, jag väntar unge Helworth hvilken dag som
helst. Det vore en stor lycka, om någon af flickorna
kunde falla honom i smaken."

"Den saken tager jag för alldeles afgjord; men
han kan icke taga mer än <i>en</i>, och vi hafva tre. Jag
har gjort allt hvad jag förmått för deras framtid och
för att föra dem ut i verlden, det vet jag: baler och
soupéer förutom alla små tillfälliga och förtroliga
qvarbjudningar, men Eleonore är nu tjugusju år, och
ingen förändring. Jag begriper icke huru det kommer
till; men saken är, att andra hafva en far, som
intresserar sig för dem, då mina stackars flickor endast
hafva mig."

"Kära Albertine, nu är du orättvis som vanligt.
Har jag icke villigt lemnat dig penningar både till
baler, resor och understöd till dina planer och
giftermålsförslag; och detta så mycket hellre, som jag
känner min ställning och just skulle önska, att flickorna
voro försörjda, innan affärerna börja vackla."

"Affärerna börja vackla! Och detta vågar du säga
mig midt i ansigtet!" utropade fru Albertine, rodnande
af sinnesrörelse. "Du tänker då icke på mig, på våra
barn! Du ställer dig så, att vi blifva ruinerade,
olyckliga och värnlösa, vi arma ömtåliga fruntimmer,
som aldrig varit vana att sakna någonting."

"Se så, se så, min lilla Albertine! Tag icke så
illa vid dig; ännu har ju ingen olycka skett. Ingen
menniska anar någonting. Det var om Helworth jag
nu ville tala för att bedja dig göra allt, på det han
må blifva så artigt och hjertligt emottagen, att han
finner sig väl i vår familj."

"Nå, det måtte jag väl begripa, att en sådan der
menniska som han, hvilken väl aldrig sett ett
hyggligt fruntimmer förr, icke kan vara svår att fånga,
bara du icke lägger dig i saken och som vanligt
kommer fram med dina dumma anmärkningar just då jag
och flickorna äro som bäst animerade. När tror du
han kommer?"

"Kanhända redan i morgon med snälltåget från
Göteborg, der han redan varit i tvenne veckor."

"Det är likväl en sak, som måste ske, om
någonting skall kunna uträttas: Eva får icke mera vara
inne ibland oss, när främmande finns."

"Men hvad gör nu det? Jag tycker, som jag
förr sagt, att det skulle se illa ut att behandla en
slägting som tjenare."

"Ja, det vet Gud, att du ofta har sagt, men
påminn dig, att hon är <i>min</i> slägting, och jag måste
handla så, som är bäst för både henne och oss ... När
man sjelf har två fullvuxna och ogifta döttrar, så är
ännu en ung flicka i huset alldeles öfverflödig, och
ofta har det händt, att man misstagit sig och visat
henne en uppmärksamhet, som visst icke varit henne
ämnad."

"Det har jag icke märkt."

"Nej, det förstås; när märkte du någonting, som
är otrefligt för din familj ... Det är likväl, som jag
säger, och jag är säker, att om Eva icke varit, så hade
Leonore nu varit förlofvad med kapten Vilfrid ..."

"Det tror jag knappt; han är en mycket stolt
och försigtig herre ... Du har emellertid kanhända
rätt; ni äro tillräckligt många fruntimmer ändå ... Jag
kan ibland icke komma fram i salongen för alla edra
släp," sade grosshandlaren betänksamt, i det han drog
upp sin klocka och lyssnade, om den gick.

Hans fru hade emellertid tändt ett ljus på
toalettbordet och gick ut i rummet utanför.

Strax derefter hördes den aflägsna klangen af en
ringklocka, och några minuter derefter inkom en
halfklädd piga, som kastat en ullsjal omkring sig.

"Säg till mamsell Eva, att hon kommer in!" sade
med mycket häftig röst fru Tullbom, som stod vid
fönstret och lyste på en glasskål med guldfiskar uti.

"Mamsell Eva har redan lagt sig ..."

"Då får hon stiga upp. Gå som jag säger."

Den nästan till hälften afklädda frun, som blifvit
helt vaken och uppkryad, gick emellertid lysande med
ljuset rundt omkring i rummet, och hennes min och
utseende blefvo allt mera uppretade och hotfulla.

Ändtligen satte hon sig ned i soffan och stälde
ljuset framför sig, i detsamma dörren öppnades och en
ung flicka om tjugutvå eller tjugutre år inkom.

Det var Eva Bleckert, en fattig slägting, som
några år, eller efter föräldrarnes död, vistats i huset,
men då man såg henne, skulle man haft svårt att
föreställa sig hennes beroende ställning, ty hon liknade
icke de vanligen förtryckta och sorgliga skepnader,
som fått en dylik rol i verlden.

Hon var icke vacker, hennes ansigte var blekt
och färglöst, men hennes lifliga ljusbruna ögon hade
ett stolt och intelligent uttryck, hennes växt var smärt
och hög, hon höll sig mycket rak, och omkring de fina
fylliga läpparne spelade ofta ett till hälften undertryckt
satiriskt leende.

I detta ögonblick, då hon endast häktat en kjol
omkring sig, påtagit en lång peignoir af randigt musslin
och låtit de långa svarta hårflätorna hänga utåt
ryggen, var det naturliga och omedvetna behaget i
hennes figur och hållning ännu mera otvifvelaktigt och
märkbart.

Hon stannade vid dörren och sade halft leende
och utan att visa den minsta förtret eller förvåning
öfver att hafva blifvit ryckt ur sin säng:

"Hvad är det, tant?"

"Det är som vanligt ditt slarf och din
oförbätterliga vårdslöshet, som väl slutligen pinar mig till döds,"
svarade fru Albertine med en röst, som vreden gjorde
hes och halfqväfd.

"Jag är icke i stånd att hitta på hvad det kan
vara," mumlade Eva med en nästan komisk min af
allvar och begrundning.

"Nej, det förstås, att du icke tänker på hvad du
borde ... Först har jag fått gå och söka efter min bok,
min "Strid och frid" af m:ll Bremer, som skulle ligga
på nattduksbordet och som jag aldrig kan somna utan;
men du har icke behagat ditlägga den, oaktadt jag
hundra gånger tillsagt derom; och sedan finner jag,
att du glömt byta om vatten åt guldfiskarne ... Du
vet, huru dyrbara de äro för mig och att de måste
hafva friskt vatten hvarje dag, och du försummar dem
likväl bara för att reta och trotsa den, som är dig i
en mors ställe ..."

"Tant!" sade Eva hastigt afbrytande och tog ett
steg fram, men hejdade sig genast, böjde hufvudet och
fortfor med lugn och godlynt ton: "Boken låg på sin
plats, jag är säker derom, och fiskarne hafva fått
friskt vatten."

"Tyst, du ljuger nu som alltid ..."

Den unga flickan rodnade starkt, skakade på
hufvudet liksom för att kunna besegra den häftiga rörelse,
som jagade blodet till hennes kinder, men svarade icke
ett ord.

"Jag hade i morse lagt till fiskarne några små
grässtrån," återtog tanten triumferande, "och dessa
äro ännu qvar i vattnet, hvad tror du det bevisar?"

"Ingenting annat, än att de råkat att stanna ...
och hvad boken angår så tillåt mig att visa, hvar den
ligger," sade Eva helt sakta.

"Tror du att jag är blind eller icke vet hvad jag
säger ... Stanna! Du kan icke gå in, Sebastian håller
på att lägga sig ... Hemta i stället nu genast vatten
för fiskarne."

"Men, tant, de stackars djuren blifva då alldeles
för mycket blaskade i dag ..."

"Skall jag kunna uthärda med denna trotsiga
varelse!" utropade fru Tullbom, sträckande händerna
hopknäppta öfver hufvudet och blickande åt taket,
under det Eva, som genast tycktes hafva ångrat sin
fruktlösa invändning, skyndade ut och återkom inom ett
par minuter med vatten i en karaff.

Medan hon var sysselsatt borta vid fönstret att
gifva guldfiskarne en extra nattlig dusch, satt fru
Tullbom i soffan, vaggande med kroppen fram och åter
och bevakade verkställigheten af sin befallning.

Slutligen utbrast hon med minen af en martyr,
och under en högljudd klagosuck: _

"Så ja! det gick som jag kunde förmoda! Af allt
detta bråk har jag fått ett anfall af min reumatism ...

Ställ ifrån dig karaffen, Eva, och tag borsten der för
att frottera mig ... Åh, hvad jag är nervös, jag tål
ingenting, och ändå skall jag tänka på allt ..."

Eva satte karaffen på ett bord, tog sakta
suckande en liten polerad borste, som låg på en
hörnhylla, och sättande sig ned på mattan vid soffan
började hon sakta gnida och borsta sin tants ben och
fötter, hviika denna lagt på en broderad pall.

När fötterna blifvit frotterade, kom turen till
armarne, och då dessa fått nog, var det ryggen och
axlarne, som skulle gnidas; det var en mycket
långsam och tröttande operation.

Minut efter minut förgick; fru Tullbom blef allt
mera sömnig och slö och tycktes långa stunder
fullkomligt insomnad, men om Eva tog sig ett ögonblicks
hvila, vaknade tanten genast upp och suckade djupt
öfver hennes "grymma likgiltighet och lättja".

Den stackars flickan var slutligen stel af
trötthet och köld i sin tunna drägt; hennes händer voro
styfva och blå, hon hade svårt att Fasthålla den
olyckliga borsten och ännu svårare att hålla ögonen öppna.

Ljuset var nästan nedbrunnet, klockan slog tre
på morgonen, och den halfsofvande frun, som väcktes
af en mer än vanligt högljudd snarkning från sin man
inne i sängkammaren, tyckte sig ändtligen böra gå till
sängs, steg upp och tillät Eva att aflägsna sig.

Det var icke första gången den unga flickan,
uttröttad och darrande af köld, smög sig in i sitt rum,
sedan hon tillbragt timme efter timme med att mildra
ett inbilladt eller verkligt lidande, som den egoistiska
och tanklösa tanten genom detta upprepade nattvak
och ansträngning kanhända öfverflyttade på sin
stackars nièce, liknande i sjelfviskhet och grym lojhet de
antika romerska damerna, för hvars nyckfulla hårdhet
emot sina slafvinnor vi nu rysa.

"Hå, hå! Går du nu ändtligen och lägger dig,"
mumlade grosshandlaren, som blifvit väckt af sin hustrus
återkomst. "Jag tycker du ibland kunde inkalla
kammarpigan i stället för Eva," tillade han sömnigt och
vände sig om.

"Nej, hon skulle bara blifva ond och otreflig,"
svarade frun naivt.

En stund derefter sofvo de båda verlds- och
hvardagsmenniskorna, hyggligt och städadt folk, hvars fel
och förtjenster voro så omedvetna och så hoprörda, att
de nästan upphäfde hvarandra, och hvars tycken och
tankar, handlingar och tal endast voro en grå och
dimmig reflex af hvad "folket är mest", icke
anmärkningsvärda i något afseende.

Herr och fru Tullbom utgjorde endast en liten
del af denna ofantliga kompakta massa, hvilken bildar
den på en gång enformiga och obestämda grunden,
der de af naturen lyckligt eller olyckligt begåfvade
menniskorna framstå och utmärka sig såsom lysande
eller brokiga figurer på en enfärgad tapet, lysande
genom dygder och snille eller genom stora dårskaper
och brott.

Det var emellertid icke Eva ensam, som vakat
denna natt i grosshandlarens våning.

Dörren ifrån köket till jungfrukammaren står
öppen; fyra stearinljus i glasstakar stråla derinne, och
kammarpigan, jungfru Josefina, och hennes kamrat
Lotta äro ifrigt sysselsatta att kläda sig till bal,
medan tvenne af deras "gossar", för att något så när
under tiden vara ur vägen i det lilla trånga rummet,
sitta i sängen.

Dessa äro redan i full parad, med felbhattar,
käppar och galoscher och öka värmen och den starka
lukten af lavendelolja derinne, med dunsten af sina
grofva stöflar och vedervärdiga cigarrer, hvars rök
vältrar sig i moln öfver deras hufvuden.

"Kära Lotta, dra för "saluchierna" för fönstret,
så att Åbergskan icke kan titta in och sqvallra för
husmamsellen," sade Josefina, som ifrigt rifver om i
sina utdragna byrålådor.

Jungfru Lotta står framför sin spegel, het och
rödbrusig af brådska och ansträngning, att i sitt stora
lurfviga hufvud fastsätta tvenne flottiga bomullskuddar
öfverdragna med svart kalikå.

"Jag kan icke få valkarne att sitta! Hjelp mig
ett tag, Josefina, du som är van vid sådant," utropar
hon med den högljudda hväsande hviskning, hvilken
begagnas vid denna tid af dygnet för att icke höras
af "herrskapet", som anses sofva.

"Kör en hårnål rätt igenom, vet jag!" svarade
Josefina vårdslöst och föga intresserad för kamratens
toalett, men så mycket mera för sin egen.

"Jag vet icke, om jag skall ta min "pallanäs"
eller min "ticknick", tillade hon betänksamt och satte
sig ned för att snöra sina kängor.

"Gudbevars! Törs du ta fröken Eleonores nya
tygkängor?" utropade Lotta, som vände sig om.

"Än du då, som har hennes strumpor och
underkjol ..."

"Men om du dansar sönder dem?"

"Det är icke farligt; jag borstar upp dem sedan
... Maka dig, Carl Johan! jag har mina handskar i
sängen. Ack, herre min skapare! Du har ju suttit
på min hatt, som kostar sjutton kronor och är fem
törnrosor i."

"Kors för sju tusan par käringar!" utbrast den
tilltalade och tappade i förskräckelsen cigarren i
sängen, under det Josefina sökte ruska upp de fem
törnrosorna och mumlade:

"Dom tycker en tjenare har stor lön, men det
räcker icke långt, då en får betala en hatt så dyrt
och sömmarlön bara för den här
"packlacka"-klädningen gick till tio kronor, men så är det också
"rolanger" och "rasetter" både bak och fram ... Usch, bevara
mig, hvad det osar bränd fjäder! Du har tändt eld
i sängen, tror jag?"

"Jag är inte karl att hitta cigarrstumpen ... han
kilade ned här någonstans," svarade Carl Johan, som
sökte bland sängkläderna.

"Lys hit med ljuset, Lotta!"

"Tyst, prata icke så högt."

"Se så! Ä' ni inte färdiga än? Jag känner mig
både sömnig och sugen och tappar "homöret" tillslut,"
inföll den andre kavaljeren med en förskräcklig gäspning.

"Lyft litet på kjolarne der bak, Josefina ... Bullra
inte, Pettersson! Då ä' vi olyckliga ... det hörs in till
lilla fröken Anni och mamsell Eva, som ha sitt rum
nästintill ..."

"Låt oss nu gå, klockan är ett ..."

"Pettersson bjuder på droska, ska' ni veta ...
Tyst, tyst för all del ... trampa icke i diskbaljan! ...
Kors sådan vattenflod! ..."

Man hade nu hunnit ut i köket, der kokerskan,
jungfru Gustafva, som var något äldre, fet och
"andligt sinnad", sitter under de uppradade bläckformarne
och kopparlocken, med sina tjocka, röda armbågar
stödda mot bordet och tidningen "Stadsmissionären"
framför sig.

Hon nickar halfsofvande öfver det något sotiga
bladet, stöter näsan mot bordet, vaknar upp och drar
en suck och somnar åter in, medan hon väntar dels
på kamraternas utrymmande af det gemensamma
sofrummet, dels på att belöna och afskeda en madam,
som skurar golfvet åt henne.

Denna har nu hunnit till förstugudörren och
blaskar i sitt ämbar för sista gången, då balgästerna
komma ut och klifva öfver både henne och den
vattenflod hon har framför sig, under det jungfru Gustafva
ruskar upp sig, för att i skafferiet bredvid hopsamla
all den mat och de öfverlefvor, som hon utan
fruktan för allvarsamma anmärkningar vågar borttaga, och
nedlägger dem i madam Setterqvists svartmålade korg,
som står tillreds.

Madamen reser sig upp, torkar sig i ansigtet med
den våta skurtrasan och hänger den att torka på
spiselgallret, släpper ned sina smutsiga kjolar omkring
de trötta benen och säger inställsamt, i det hon
betraktar jungfru Gustafvas förehafvande:

"Låt de der kortletterna på fatet få följa med,
Gustafva lilla ... Augusta der hemma äter så gerna
kortletter ... tack så mycket! ... Litet flott att steka
dem i också ... smöret är så dyrt! ... Herre Gud, hvad
Gustafva är snäll! ... Men så har hon nu fint i sitt
kök och i trappan och förstugan med."

"Det ska' väl bli bröllop nu snart med Augusta
och muraren eller hur, madam Setterqvist?" sade
Gustafva, som gått fram till spiseln för att ihälla kaffe
åt sig och sin nattliga tjensteande.

"Åh, det blir väl aldrig något bröllop af ... Det
är ingen ordning med den struntpojken ... Allt sedan
tvillingarne föddes, så kommer han icke ofta hem, för
se Augusta grälar jemt på honom förstås ..."

"Hon hade ju en flicka förut?"

"Ja, hennes lilla Emma, hon är snart två år,
men se det var så olyckligt, att Augusta inte kunde
tåla henne; och inte kunde muraren försörja barnet
ensam heller eller ta henne till sig ... men så blef de
då af med henne ändå, för skyddsföreningen tog henne."

"Hvad gör Augusta om dagarne, har hon något
arbete?"

"Åh inte just ... Hon har aldrig varit fallen för
arbete, ska' jag säga ... Det är mest jag, som får
försörja allihop ... Det är fjerde natten nu, som jag legat
och skurat; det känns allt i knäna ..."

"Jo, jo men ... Godnatt, madam Setterqvist! Låtsa
icke om något för husmamsellen, och glöm icke att
komma hit och hjelpa oss om torsdag, för då ha vi
kalas."

"Nej, Gud bevars ... jag tackar allra mjukast!
Godnatt! Godnatt!"

Nu var klockan tre på morgonen, och ändtligen
släcktes det sista ljuset i grosshandlarens våning.

Madam Setterqvist, som aldrig varit gift, men
likväl kommit att tituleras för "madam", vandrade af
i mörkret med sin korg.

Hon var en lång, mager och skinntorr varelse,
som såg ut att vara sextio år, men i sjelfva verket
knappt var mera än fyrtio, ehuru, som hon nyss
berättat, hon redan var mormor. Både hon och hennes
dotter Augusta hade tagit tiden väl i akt att skaffa
sig familj, och den stackars qvinnan arbetade nu och
släpade dag och natt för att försörja denna familj, der
den ena öfverträffade den andra i oförstånd, slarf och
tanklöshet.

Det var icke mer än femton år, sedan hon sjelf
var en vacker flicka, fåfäng, lat och anspråksfull, klädd
till bal med "rolanger", "palanäs" och hela den galna
och löjliga ståt, som hon nyss med afund och
beundran skådat hos grosshandlarens jungfrur, hvilka
föraktligt gått förbi henne, der hon låg i skurslasket,
smutsig och trasig, utsläpad af tungt arbete, hvars
förtjenst, illa och oförnuftigt använd, sällan räckte till
att ens låta henne äta sig mätt.

Hvarken hon eller de utstyrda jungfrurna,
skurmadamer i survivans, hade en förnuftig tanke för det
förflutna eller framtiden; de lefde för dagen, njutande
hvad de kunde och underkastande sig följderna af sitt
lättsinne och sitt oförstånd med slö likgiltighet eller
bitter afund emot lyckligare likar; de lefde som deras
mödrar hade lefvat, och lemnade sin bedröfliga
existens i arf åt sina barn.

Mellan kökets personal och de granna rummens
invånare i detta hus var skilnaden egentligen icke stor,
ty ordspråket säger: "Sådan herre, sådan dräng".
Allesammans lefde i denna dimmiga och osunda luft, som
samlas öfver oss, då vi sakna en klar och riktig
uppfattning af oss sjelfva och sakna verklig rättsinnighet.

*

</chapter>

<chapter name="5.">
<h2>5.</h2>

"Hur står det till, mina damer?" sade kapten
Vilfrid ett par dagar derefter, då han vid den
fasionabla promenad tiden på Drottninggatan mötte de båda
fröknarna Tullbom, Eleonore och Thérése.

Flickorna rodnade, logo och sågo förtjusande ut
med sina spetsiga klackar, sina konstigt veckade
garneringar, sina högt upptornade frisyrer, hvarpå
hattarne sväfvade, och sina parasoller burna som
prestafver.

Det var icke möjligt att vara mera elegant och
modern, och Eleonore, som i synnerhet intresserade sig
för kaptenen, lyckönskade sig att för tillfället hafva
påsatt löslockar af en underbar längd och en hatt,
som hon sjelf ansåg oupphinnelig.


Deri hade hon också bokstafligen rätt; ty
kaptenen, som icke var någon lång karl, skulle knappt
kunnat räcka att peta ned den från den höjd, der den
sväfvade, öfver både hans och egarinnans eget hufvud.
De båda flickorna ansågos för vackra och voro det
också verkligen alldeles som tvenne väl målade dockor;
de voro "röda och hvita som mjölk och bär", hade
små söta munnar och ögon, blanka och glittrande, som
om de varit af emalj, och lika onaturligt rörliga och
uttryckslösa som sådana.

Ingen af dem hade något företrade framför den
andra, och enda skilnaden dem emellan var, att
Eleonore hade bruna ögon och Thérèse blå, samt att då
den ena fann vädret vackert, trodde den andra, att
det snart skulle blifva regn, och tvärt om.

"Vi hafva icke sett till er på mycket länge, kapten
Vilfrid," sade Eleonore med en särdeles grann blick.

"Det är sannt: min lekamliga menniska har
verkligen suttit fastlåst vid mina kartor och böcker, men
mina tankar ha kanske varit närmare ert hem, än ni
förmodar," svarade kaptenen.

Den stackars flickan blef blossande röd vid dessa
ord, som inneburo en verklig sanning, men
förvandlades till en lögn genom den afsigtliga misstydning, för
hvilken de så väl lämpade sig.

Saken var, att kapten Vilfrid mot sin vilja råkat
att fatta intresse för den fattiga Eva, och ehuru han
var både för klok och för rättsinnig att vilja låta
henne märka detta, så kunde han icke förjaga den
återkommande tanken på hennes själfulla ögon, hennes
smärta lif och hennes skalkaktiga leende, som bildade
en fullkomlig motsats till de båda fröknarna Tullboms
enfaldiga utseende och konversation och stela, inlärda
sätt att vara.

Hans afsigt hade emellertid varit att söka vinna
en af dem, då de ansågos såsom goda partier, och
endast det oväntade och ofrivilliga tycket för deras
anspråkslösa kusin hade fördröjt hans beslut.

Fru Tullbom hade således fullkomligt rätt, och
den allvarsamme och högtidlige kaptenens hemlighet,
som han icke ens, så att säga, ännu velat anförtro åt
sig sjelf, hade emellertid, som det vanligen sker i dylika
fall, blifvit anad både af Eva sjelf och hennes tant.

Den unge mannen hade ett mycket godt anseende
både såsom skicklig officer och i angerad karl med
förträffliga grundsatser och en lofvande framtid, och fru
Tullbom hade allt skäl att anse honom såsom en
värdig och passande måg, hvars möjliga förlust hon aldrig
skulle förlåta sin fattiga och obetydliga slägting.

Kaptenen spatserade nu bredvid de båda flickorna,
hvilka med sina öfverdrifvet höga klackar trippade på
trottoaren i samma ställning som det lutande tornet i
Pisa, färdiga, som det tycktes af deras onaturliga gång
och ansträngda rörelser, att duka under för ett anfall
af sjösjuka; med muffarne krampaktigt tryckta emot
magen och slöjorna så hårdt dragna öfver ansigtet,
som om de fruktat att tappa näsan, hvilken borde på
detta sätt hållas qvar, utgjorde de så fullkomliga
urbilder som möjligt för adertonhundrasjuttiofem års
moderna unga damer.

Ingen af dem sade någonting; Eleonore väntade
med klappande hjerta på någon vidare bekräftelse af
sitt ljufva hopp, under det Vilfrid, helt och hållet
förgätande hvad som nyss undfallit honom, endast gick
och förtretades öfver att hans nya stöflar redan sågo
något slitna ut.

"Ni äter ju middag hos oss i dag?" sade hon
ändtligen, då kaptenen vid en tvärgata ämnade
aflägsna sig.

"Grosshandlaren har varit så god och bjudit mig,
men ..."

"Det är endast en liten förtrolig familjemiddag,"
inföll Thérèse, "med anledning af vår kusin Einar
Helworths ankomst till Stockholm."

"Ja, jag hörde det; men tyvärr måste jag i afton
resa till mitt regemente."

"Så ledsamt! När kommer ni då igen?" återtog
Thérèse, ty Eleonore blef alldeles förstummad och klef
i förvirringen så snedt på sin spetsiga klack, att den
bröts tvärt af och hon måste stå på ett ben under
afskedet.

"Jag vet icke det, min fröken ... En militär kan
icke disponera sin tid ... Adjö, mina damer! Jag ber
om min vördnad för hennes nåd!"

Kapten Vilfrid gick, och den stackars Eleonore
vandrade, haltande och ifrigt hviskande med sin syster,
hem för att möjligen finna tröst i sin svikna väntan
hos den amerikanske kusinen, för hvilken middagen
var arrangerad.

*

"Vi äro bjudna till farbror Sebastians! Tänk,
Marina, så festligt!" utropade unge herr Ferdinand
Tullbom och kastade Bergii räknebok i taket med
sådan talang, att permarne föllo rätt ned på hans eget
hufvud, under det att alla de utslitna lösa bladen flögo
omkring i rummet. "Hvad jag skall smörja mig! ...
Man får så mycket godt ... Det blir ståtligt; tror du
icke det, Marina?"

"Åh nej, det tror jag icke, ty då fick hvarken
du eller jag vara med," svarade hans syster, som var
sysselsatt att inlägga linne i ett skåp. "Se så, nu
ringer det igen i tamburen. Snälla Ferdinand, gå ut
och öppna!"

"Det är icke värdt! ... Det är bara fru Kantarell,
som vill söka efter sina nycklar eller ta ut spikarne
i golfvet ..."

"Så du pratar! Var nu inte dum ... Skynda dig,
annars får jag gå ..."

Ferdinand sprang ut och återkom mycket riktigt
med fru Kantarell, som var klädd i paletå och hatt
med uppstående plym och bar en stor lerkruka i famnen.

"Nu ämnar jag just begifva mig af," utbrast hon
och satte krukan ned på golfvet. "Herrskapet har

brådskat och skyndat på mig, så att jag är alldeles
yr i hufvudet ..."

"Tycker frun det? ... Vi hafva i dag den femte,
och ännu har frun icke slutat sin flyttning," sade
Marina leende.

"Ja, det förstås, när man har så mycket att styra
med ... Jag tänker sälja hela mitt "möblemang" och
flytta till Askersund och anlägga en vinsenapsfabrik;
för jag är aldrig rådlös eller vid dåligt humör som
andra fruntimmer ... Det lär icke finnas någon
vinsenap i Askersund; det har länge varit ett kändt
behof, och jag tänker bli rik på den affären. Det är
min plan ... Men nu vill jag be att få ställa den här
krukan qvar, tills den hemtas; det är bara en sats
senap, som jag gjort på försök ... Men var så snäll
och akta den väl, den får hvarken ha för varmt eller
för kallt; här i salen är just lagom; den kan få stå
här under bordet så generar den ingen."

"Men det är omöjligt ... Den luktar så surt, och
pappa skulle bli missnöjd," sade Marina.

"Nej, bevars ! Revisorn är en sådan hygglig herre;
vi äro så goda vänner; helsa honom bara ifrån mig;
han får gerna smaka vinsenapen, om han vill; herrar
tycka så mycket om senap ... Den är utmärkt, gjord
efter ett franskt recept ... Det var sannt! Herrskapet
har väl icke observerat några termometrar och en
liten äggkläcknings-maskin? Den stod någonstans här
i våningen ... Jag begriper icke, hvar den blifvit af
vid flyttningen ... Jag har ett rum, der jag nu
kommer att bo, som just skulle passa att kläcka kycklingar
uti. Det är rätt nätt och roligt på lediga stunder;
jag förtjenade femhundra kronor på mina kycklingar en
vinter ... bara man har geni så ..."

Fru Kantarell knackade sig på pannan med en
betydelsefull min, och Marina, som var helt förlägen
öfver hennes ordsvall, såg på sin bror, som gjorde
grimaser ömsom åt frun och ömsom åt krukan och
slutligen sprang sin väg för att icke utbrista i skratt.

"Det är ett fasligt stök med flyttning, men bara
man är munter, så går det ... "Se glad'ut! Se glad
ut!" uppstämde fru Kantarell med hög och ljudelig
röst, i det hon sprang fram till fönstret och
undersökte glasrutan.

"Se här står mitt namn: Fiken Kantarell, det har
notarien Utterqvist skrifvit ... Gud, en sådan treflig
karl! Han har rest till Amerika nu; det var han
som lärde mig att kläcka kycklingar och lemnade mig
dusch-apparaten i betalning för rummet ... Kors, hvad
lilla fröken ser ängslig ut! Jag uppehåller visst? Men
nu ger jag mig af ifrån den här våningen, der jag
haft så många sköna stunder ... Adjö! adjö! jag
önskar herrskapet må trifvas väl ... Var så snälla och
akta krukan ... och så står det litet saker qvar i
köket..."

"Ja, det är icke lite det," inföll jungfru Anna,
som i detsamma inträdde. "Der är så fullt, att man
icke kommer fram ... Jag skulle fråga, om fru
Kantarell har fått sin lilla gosse till sig, för här var en
madam, som kom ifrån landet och frågade efter frun;
hon hade gossen med sig, som frun lemnat qvar, sedan
hon bodde der, sa hon ..."

"Kors då! Har hon kommit hit med lilla Per
Anton?" svarade fru Kantarell likgiltigt.

"Ja, men jag visste icke, hvar frun nu bor, så
jag kunde icke visa henne till rätta ..."

"Det var detsamma; om hon kommer hit igen,
så be henne behålla gossen så länge, tills jag kommer
mig i ordning; eller var så snäll och låt honom vara
här, så skall jag hemta honom, när jag skickar efter
senapen och allt det andra," sade den gladlynta och
ömma modren och försvann i trappan.

"Fru Kantarell! fru Kantarell! vi kunna icke ta
emot barnet!" ropade jungfru Anna efter henne, men
fick intet svar och drog sig slutligen mumlande in i
köket igen, under det Marina gick för att kläda sig
till grosshandlarens middagsbjudning.

Tio minuter derefter står hon framför en liten
spegel, uppsatt emot fönsterposten och fäster, beskådad
af alla sina små syskon, en blå bandros i sitt tjocka
blonda hår och en annan på bröstet mellan den
veckade tyllremsan, som knappt är så fin och hvit som
hennes vackra silkeslena hals.

Klädningen är mycket tarflig, den har till och
med en stopp på ena armen, och Marina granskar
suckande den något omoderna kjolen, som olyckligtvis
lemnar henne mycket öfrigt att önska, i synnerhet
baktill, der den egentliga glanspunkten borde befinna sig
efter då varande mode.

Nu var hon färdig, och man kunde just icke säga,
att hon var särdeles väl klädd; medvetandet derom
lade också i detta ögonblick öfver hennes ansigte ett
drag af dåligt lynne och undertryckt förödmjukelse,
som lät torftigheten af hennes drägt ännu tydligare
framstå.

"Du tager väl något godt med dig hem åt oss?"
sade hennes minsta syster, lilla Ida, och hängde sig
smekande fast vid henne.

"Nej, det kan jag icke lofva, det ser så dumt ut."

"Men åtminstone kan du väl sitta der och tänka
ut en rolig saga, att berätta för oss sedan i
skymningen?" inföll den ene af smågossarne, som nyss förtärt
ett stort stycke spisbröd och derför var mera begifven
på estetiska njutningar.

"Ja, kanhända; sällskapet torde nog gifva
anledning dertill," svarade småleende Marina, som redan
glömt bristerna i sin toalett, hvilka hennes glada och
okonstlade min och hållning nu också gjorde mindre
synliga.

"Är du färdig, Marina?" ropade hennes mor,
hvilken i detsamma tittade i dörren. "Jag fruktar det
är sent, och du vet, att tant blir stött, om vi icke
äro de första som komma ... Se så, barn! akta min
krage! ni skrynkla banden ... adjö med er! ... var
snälla och lydiga emot Anna här hemma, och lägg er
i qväll i god tid."

"Få vi pannkakor med lingon, som du lofvade,
Marina?"

"Ja, jag har tillsagt Anna derom; så ja, släpp
mig nu, Ida! mamma väntar! adjö, adjö!"


Marina kysste sin lilla syster, dörren stängdes,
och alla barnen rusade till fönstret för att se sina
afundade och högtidsklädda. anförvandter vandra nedåt
gatan till den omtalade middagsbjudningen.

*

Är det möjligt att hitta på ett andefattigare,
mera simpelt och tarfligt "nöje" än ett middagskalas,
en så kallad fin middag?

Den eviga, afskyvärda, obegripliga och pepprade
soppan, som ensam kan dräpa en menniska, laxen,
ostron en, skinkan, kroketterna och hela den
stereotypiska matsedeln — lika enformig, svårsmält och
förslöande som konversationen under dess "afätning" —
frambringa en mördande effekt på själ och kropp.

Man känner sig nästan lika äcklig som ostronen,
lika kokt som laxen, lika "ankommen" som hjerparne
och andligen lika frusen som glacen; och då
förlossningens timme slår och stolarne skjutas ifrån bordet,
vet man icke, åt hvilket man skall skänka företrädet,
sin egen eller värdfolkets dumhet ...

Men, min Gud, hvilken sottise! Hvilken oförskämd
paradox, hvilken bondaktig enfald ligger icke i dessa
ord! Jag ser hela verlden resa sig emot dem med
ytterligt förakt; jag ryser sjelf öfver hvad jag råkat
säga och anhåller helt ödmjukt, att man genast kastar
en glömskans och förlåtelsens täckelse deröfver.

Om grosshandlar Tullbom, hans fru eller någon
af deras gäster hört ett dylikt omdöme, skulle de
ansett det såsom bevis på den fullkomligaste saknad
af allt lefnadsvett och smak, om icke på komplett
galenskap.

En middag, der summan för vinerna ensamt är
större, än den mången fattig student, extraordinare
eller underlöjtnant kan disponera för hela året, en
middag, som utgör värdens stolthet och gästernas
förtjusning och der kanske ingen af de manliga

deltagarne strängt taget bibehållit sitt rätta och normala
förnuft.

Och se detta är just knuten. De ljumma och
dåsiga sinnena behöfva ju lifvas; den lilla tarfliga
spiritus, som väl i alla fall hvar och en eger, måste
knuffas fram och hettas upp, om den också icke kan
åstadkomma annat än bullersamma och omotiverade
skrattsalvor eller långtrådigao©sammanhängande tal,
ty det är då alltid roligare att säga dumheter, än att
säga rakt ingenting.

Sanningen är kanhända, att man söker något, som
icke finnes, ty "nöjet" är icke en satyr eller en bacchant,
det är en ren och himmelsk sylf, som sänker sig ned
till jorden endast för den första oskyldiga barndomen,
hvilken finner den bland tallkottar, blommor och flarn,
bläcktrumpeter och gunghästar; och det tillklutade
spöke med samma namn, hvilket man sedan ser,
omgifvet af vinångor och tobaksrök, framkalladt af en
öfverlastad mage och en blodfyld hjerna, har ingen
likhet med sin namne; skilnaden är den samma som
emellan en tillvriden, stel och onaturlig trämanequin
och en lefvande menniska.

Låt oss emellertid tillägga, att hvar och en har
sin smak och att i brist af <i>nöje</i> kan man vara
belåten med <i>förströelse</i>.

Fru Albertine Tullbom stod framför en trymå i
sin granna salong, bemödande sig att draga den
präktiga sidenklädningen, hvars tjocka veck representerade
ett par hundra kronor, så snäf och slät som möjligt,
öfver sina respektabla rundade former; hon liknade
ändtligen en rå med refvade segel, och jemkande på
sin brosch, der herr Sebastian Tullboms
miniatyrporträtt syntes, omgifvet af diamanter, vände hon sig om
för att mottaga sin svägerska och hennes dotter, som
inträdde.

Nu kommo också hennes egna döttrar in, klädda
med all den omsorg, som tillfället fordrade, och man
satte sig ned under väntan på de öfriga gästerna!

"Du vet ju, att det är för vår kusin, Einar
Helworth, som vi i dag hafva främmande för?" sade Thérèse
half högt till Marina. "Jag riktigt längtar att få se
honom. Han var här på visit i förrgår, men vi voro
olyckligtvis borta, så att ingen mer än pappa råkade
honom; han hade förut varit uppe på pappas kontor,
och pappa säger, att han ser mycket stadgad och snäll
ut. Och vet du, att han har sin fordne skolkamrat,
löjtnant Krapp, med sig, och de hafva fattat en sådan
vänskap för hvarandra, att de aldrig kunna skiljas åt,
utan äro tillsammans beständigt, och derför kommer
han också hit, ty Einar har sagt, att han aldrig kan
hafva något trefligt utan honom. Löjtnanten är
mycket fattig, och jag tänker, att han gerna lefver på sin
rike väns bekostnad. Är du icke också bra nyfiken,
Marina?"

"Åh nej, jag kan icke säga, jag har icke alls
tänkt på honom," sade Marina likgiltigt.

"Vet du då icke, att han rest hit enkom, bara
för att välja sig en hustru?"

"Ja, jag tror tant Ättehög nämnde något derom,
men hennes meddelanden äro oftast endast fria
fantasier eller gissningar."

"Nej, det är rena sanningen; hans far har
skrifvit till pappa derom."

"Då blir det kanske en af er, som blir den
lyckliga," sade Marina skrattande.

De båda systrarna sågo med en hemlighetsfull
min på hvarandra, men svarade ingenting, ty just
detsamma inträdde fröken Ättehög.

"God dag, god dag, mitt herrskap! Så snällt af
dig, min lilla Albertine, att komma ihåg mig vid ett
sådant här intressant tillfälle!" sade hon med den mest
uppriktiga tacksamhet på sitt bleka och torra ansigte,
i det hon tryckte värdinnans hand och satte sig ned.
"Ack, mina vänner, ett sådant väder vi hafva! Jag
trodde, att jag skulle blåsa bort. Ursäkta, att jag
behåller min lilla mössa på mig, tills någon
främmande kommer. Så roligt att få göra unge Helworths
bekantskap. Kära flickor, hvem af er skall nu kunna
fånga den rika kusinen?" tillade hon och drog sin stol
in i kakelugnsvrån, under det hon på hjessan fasthöll
en liten flottig, svart sidenkalott, kantad med smutsiga
spetsar.

Den gamla damen hann emellertid knappt
arrangera sig på sin vanliga plats, innan grosshandlaren,
åtföljd af tvenne främmande herrar, syntes i
salongsdörren.

Det var den väntade Einar Helworth och
löjtnant Gideon Krapp, i detta ögonblick mer än vanligt
förtjenande sitt namn, ty hela hans ansigte var
krapprödt genom den förlåtliga oron vid att uppträda under
ett falskt namn.

Grosshandlaren förde honom högtidligt fram till
sin fru, som med utbredda armar och den mest
intagande min af slägtkärlek och rörelse, som hon kunde
anbringa, kom emot honom, under det att den
verkliga slägtingen blygsamt höll sig bakom sin förlägne
och generade vän.

"Detta är bland de lyckligaste ögonblick i mitt
lif," sade fru Tullbom, som i förväg instuderat hela
scenen. "Att få emottaga sonen af min Sebastians
älskade bortgångna syster. Var öfvertygad, att jag
hjertligt säger dig välkommen, min värderade nevö,
min käre Einar, ty jag hoppas, att du tillåter mig att
kalla dig så. Vi äro ju dessutom gamla bekanta, ty
jag minnes dig som barn ganska väl! Du är icke
mycket förändrad, samma veka och milda uttryck,
förenadt med mandomens kraft. Se, mina vänner, hvad
han liknar sin mor, och äfven Sebastian liknar han.
Är det icke så? Samma ögon, och profilen sedan;
precis salig Matildes! Tillåt mig att presentera mina
flickor, Eleonore och Thérèse, och din andra faster,
fru Amelie Tullbom, med hennes dotter Marina. Du
har ingen brist på kusiner, som du ser."

Fru Tullbom hade talat så omständligt och varit
så sysselsatt med den förmente slägtingen, att hon
nästan icke gifvit akt på sin mans något vårdslösa
och knapphändiga presentation af "löjtnant Krapp",
den verklige Helworth, hvilken tyst och småleende
observerade alla de lifvade blickar, ljufva småleenden
och handtryckningar, som slösades på hans lille tjocke
och eldröde vän, hvars förlägenhet ändtligen gaf vika
för så mycken artighet, och som allt mera lyckades
återtaga sitt naturliga sjelfbelåtna och trygga sätt.

Ingen enda af hans farbrors familj hade i detta
vigtiga ögonblick af nyfikenhet, artificiel slägtkärlek
och egennyttiga förhoppningar ett ord eller en blick
för honom sjelf, och om han möjligen egde någon
personlig fåfänga eller egenkärlek, så fick den nu en
grundlig tillrättavisning.

Man kan just icke heller säga, att han såg
mycket mera älskvärd ut än den lille löjtnanten, som så
förträffligt representerade honom, ty hans smala
blekbruna ansigte blef allt mera stelt och hårdt, och det
bittra, sarkastiska, nästan elaka leendet omkring hans
tunna läppar var för ingen del intagande.

Emellertid fanns det verkligen ett par ögon, som
trots den förmente millionärens tjusningsförmåga
betraktade den fattige löjtnanten med intresse och
förvåning, och dessa ögon voro Marinas.

Hon hade genast i den långe främlingen, som
åtföljde hennes förmente kusin, igenkänt sin buttre
och tväre ledsagare ifrån Grand Hôtel; och hennes
hjerta slog med en besynnerlig styrka och oro vid
återseendet af detta egendomliga ansigte med det hårda
och kalla uttrycket.

Han hade likväl tydligen icke igenkänt eller ens
märkt henne bland alla dessa främmande personer,
och instinktlikt drog sig den unga flickan bakom sina
kusiner och stannade slutligen i kakelugnsvrån hos
tant Ättehög, som icke nog kunde prisa "unge
Helworths behagliga utseende och stadgade hållning" och
hans märkvärdiga likhet med hela slägten.

"Jag skulle strax hafva känt igen honom,"
hviskade hon till Marina. "Hans haka är ju ackurat
lika med din fars, och näsan är Sebastians, medan
ögonen och minen vid munnen äro hans mors ... Och
ett så redbart väsen han har; man tycker genast om
honom, ehuru han icke är vacker ... Har jag icke rätt,
Marina?"

"Jo, kanhända," svarade tankspridd Marina, som
allt emellanåt kastade en rädd blick på hans helt och
hållet förbisedde kamrat.

"Hvem ser du på? ... Jag tror du betraktar hans
vän, den der långa eldgaffeln vid dörren."

"Ja tant, jag tycker han har ett så ovanligt
utseende."

"Det är sannt, han ser stygg ut ... Man kunde
tro honom om att vilja äta upp oss allesammans eller
åtminstone göra narr af oss ... Gud vet, huru den
hygglige Helworth kan tycka så mycket om en dylik
basilisk ... Men hvart tog han vägen? ... Bevara mig, han
står ju tätt invid oss! ... Tänk, om han har hört hvad
vi sagt! ... Sådan indiskret menniska, att gå så der
bakom folk ..."

"Det är serveradt!" sade betjenten helt högt
innanför salongsdörren, just i detsamma som de sist
ankomna gästerna helsat på värdinnan.                  »

"Min käre Helworth, bjud armen åt en af mina
flickor!" sade grosshandlaren, som sjelf förde en af
fruarna till bordet.

Hans hustru, som gick förut med en stor och tjock
kommendör af Wasaorden, kastade en hastig blick
bakom sig och såg med tillfredsställelse, att den
förmente kusinen närmade sig Thérèse, som redan i
hemlighet utsett honom till sitt byte och derför lifligast
lagt sin slägtkärlek i dagen.

"Hvar hafva vi lilla Eva i dag?" sade i
detsamma lektor Gallgren, en lång, krokryggig, flintskallig
och hålögd herre, som, i det han såg sig omkring,
kom fram till fröken Ättehög.

"Hon är troligen sysselsatt med serveringen, och
derför kan jag få ersätta henne," svarade fröken och
tog den arm, som lektorn bjöd henne.

I detsamma stod den förmente löjnant Gideon
Krapp framför Marina och bugade sig.

Hon lade litet förvirrad sin arm i hans, och då
de satte sig ned vid bordet, sade han allvarsamt:

"Jag förmodar, min fröken, att ni delar den
allmänna förtjusningen öfver er återkomne kusin. Han
är också bra älskvärd."

Marina såg på sin bordsgranne med stora
förvånade ögon; hon visste icke, om han talade allvarsamt
eller ville göra sig lustig på sin väns bekostnad; men
då hans min icke förändrades, måste hon antaga det
förra och svarade sakta:

"Är han verkligen det?"

Vid ljudet af hennes röst spratt Helworth till,
såg på henne med mera uppmärksamhet och sade i en
mindre tvär och stel ton:

"Ah, min fröken! Nu igenkänner jag er ... Vi
ha ju träffats förr. Minns ni inte det?"

"Jo, mycket väl," svarade Marina rodnande.

"Hvem kunde föreställa sig, att ni var min ...
min vän Helworths kusin?"

"Och jag kunde lika litet föreställa mig att få
återse er här hos min farbror."

"Troligen minns äfven ni Einar Helworth, som
efter hvad jag tror var tolf år, då han lemnade Sverige?"

"Nej, det är alldeles omöjligt, ty jag var då icke
född."

"Det förefaller mig emellertid, som om man här
hade ett alldeles obegripligt minne."

"Man skulle nästan tro det."

"Vet ni, jag föreställer mig, att det måtte vara
bra angenämt att så der som Helworth helt plötsligt
finna så många älskvärda slägtingar och så mycken
hjertlig välvilja af menniskor, om hvilka han kanske
knappt hört talas."

"Skulle han icke hafva hört talas om sin mors
bröder?"

"Åtminstone mycket litet ... Så länge hans far var
fattig, talade man i Sverige aldrig om honom, och
sedan han blifvit rik, har han haft ringa anledning att
glädja sig åt det intresse man egnat honom."

"Men hur vet ni allt det der, herr löjtnant? Det
tycks åtminstone, som om Einar sjelf vore rätt belåten
med det intresse man visar honom, för att nyttja edra
egna ord," sade Marina skämtande och kastade en
betydelsefull blick till andra sidan af bordet, der
Thérèse och hennes nykomne slägting tycktes vara lifligt
upptagna af hvarandra.

"Säg mig emellertid, om ni tror, att han skulle
blifvit mottagen på samma sätt, i fall han kommit hit
utfattig, för att söka hjelp och råd för sin framtid af
sina morbröder?"

"Hos mina föräldrar åtminstone skulle han säkert
fått det enda de kunnat gifva: vänlighet och kanske
äfven goda råd, i fall han begärt dem."

"Verkligen; det anar mig emellertid, att äfven
ni, så ung ni är, sätter ett mycket högt värde på
penningar?"

Marina rodnade starkt, tårarne ville nästan tränga
fram i hennes ögon vid den hänsyftning han gjorde
på hennes misslyckade visit i hotellet, och hon
svarade sakta och allvarsamt:

"Ni har rätt; jag skulle sätta ett mycket högt
värde på de penningar jag sjelf hade förtjent."

Det blixtrade till i Helworths ögon; han böjde
ned hufvudet och hviskade liksom rörd och öfverraskad:

"Bra, min fröken!"

"Hvad menar ni?" sade Marina stött. "Jag tror,
att ni inbillar er, att vi uppföra en scen tillsammans?"

"Ja visst. När göra vi väl annat här i verlden?"

"Om hvilken verld talar ni? Jag känner endast
mitt hem, och der hafva vi hvarken scen eller kulisser."

"Inte? Tillåt mig att tvifla på edra ord; det
finns ej ett hem, som icke har sina kulisser, bakom
hvilka man smyger sig ibland, då ..."

"Jag begriper icke," afbröt Marina retad och
förvirrad, "hvilken besynnerlig menniska ni är och

hvilken erfarenhet ni fått. Hvad vill ni egentligen säga
med edra sarkasmer?"

"Ungefärligen, att vi alla samt- och synnerligen
äro "småländingar inför vår Herre", ingenting annat."

"Nå ja, det var just en nyhet, men efter ni
företagit er att vara så der vis, så vill jag mera blygsamt
erinra er om, att när man oupphörligt skalar ett
kålhufvud, så blir det slutligen ingenting qvar."

"Hvilket betyder?"

"Hvilket betyder, att om man som ni ständigt
vill söka fel och nagelfara med allt och alla, så
blottställer man sig för ..."

"Nå väl, för hvad?" inföll Helworth skrattande.

"För att till slut endast finna kålstockar."

"Ni har rätt! Ni är ett förtjusande litet bi; ni
har stuckit och besegrat mig; jag erkänner mig vara
en kålstock, och det af en ganska bitter och dålig
sort ändå."

"Hvem vet likväl, om ni icke söker att göra er
bittrare, än ni verkligen är."

"Ni menar, att det äfven finnes rätt söta och
mjuka kålstockar, som smaka ganska bra och att jag
i sjelfva verket torde höra till dessa?" sade Helworth
och kastade en temligen tydlig blick bort till sin lilla
beskedliga vän.

"Nej, jag vågar knappt hoppas detta, ehuru
troligen en del af er skärpa endast är artificiel."

"Talar ni om bitterhet och skärpa?" inföll lektor
Gallgren, som satt på andra sidan om Marina och nu
sträckte sig fram för att deltaga i samtalet.

Han var sjelf en stackars utmagrad, föråldrad
och förbittrad skolkarl, som i tjugu år pluggat med
odygdiga och retsamma pojkar, och de ord han hört
anslogo honom derför.

"Ja, farbror Gallgren, har jag icke rätt?" svarade
Marina lifligt, vändande sig bort ifrån den sällsamma
och varma blick, hvarmed hennes andra granne
betraktade henne. "Jag tror, att man gjorde klokare
och hade mera roligt, om man använde hälften af den
möda man gör sig att uppsöka och framdraga sina
medmenniskors fel och dåliga sidor för att i stället
finna de goda och angenäma?"

"Rätt, mitt barn; om man kunde upptäcka något
slags chloral för att neutralisera det ondas och
obehagligas åsyn och verkningar, så skulle det ju
förändra hela vårt lif."

"Men, farbror, jag tror, att man redan gjort denna
upptäckt, ehuru man sällan använder den."

"Hvad säger du, min flicka? Det var ett djerft
påstående," svarade lektorn leende.

"Långt derifrån; det är inte något djerft
påstående; det är endast en helt blygsam föreställning."

"Nåväl, låt höra. Hvari skulle då detta chloral
bestå?"

"I ett kärleksfullt och öfverseende sinne. Jag
tror nästan, att detta skulle vara tillräckligt, om
endast alla ville begagna det," sade Marina rodnande.

"Det der är en hypotetisk sats, der vilkoret
upphäfver regeln," inföll Helworth skämtande. "Ni skulle
lika gerna kunna säga, att vi behöfde aldrig paraply,
om vi kunde låta solen skina beständigt; men nu kunna
vi icke styra solen, och derför äro paraplyerna ibland
nödvändiga."

"Ni glömmer att skilja emellan <i>vilja</i> och <i>kunna</i>."

"Ah, ni tror då, att vår vilja bestämmer vår
sinnesart?"

"I ganska hög grad åtminstone. Det är ju
styrkan af vår vilja, som afgör vårt värde."

"Förträffligt! I detta fall skulle jag kunna smickra
mig att ega ett högt värde," sade Helworth skrattande.

"Verkligen! Är ni emellertid säker att icke
förblanda edra begrepp? Farbror Gallgren har lärt mig,
att passionernas styrka är bevis på karakterens och
viljans svaghet, och att det är ett mycket vanligt
misstag att skryta just med den kraft, som man saknar."

Helworth rodnade starkt och sade med ett något
tvunget leende.

"Den tanke ni uttalar har icke fallit mig in ...
Ni torde hafva rätt, ehuru vår olika <i>mening</i> äfven kan
bero på en förvexling af <i>ord</i>."

"Vet ni hvad!" utbrast lektorn muntert, "Jag
tror, att det är med våra gammalmodiga europeiska
idéer som med edra peruanska kaffebönor; de bästa
sorterna exporteras icke; det är kanhända derför ni
icke kommit att skilja emellan en <i>god</i> och en <i>dålig</i> vilja
och kände er öfverraskad af det här barnets tanke.
Låt oss dricka för en lifligare omsättning både af
idéerna och kaffet! Detta är ju en förträfflig
Sauterne, med en utsökt bouquet, eller hur?"

De båda herrarne klingade med hvarandra, och
Marina, som genom någon hemlig instinkt kände, att
hon oaktadt den glädtiga och skämtsamma tonen i
detta samtal, kommit att beröra ett sjukt eller sårbart
ställe i den förmente löjtnantens själ, höjde nu sitt
glas emot hans med en så mild och hjertvinnande blick,
att hans rynkade ögonbryn återtogo sina vackra raka
linier, då han lifligare, än han kanske sjelf önskade,
besvarade den, i det han förde glaset till sina läppar.

"Mitt herrskap!" sade i detsamma värden och
knackade med knifven emot sitt vinglas. "Får jag
anhålla, att ni förenar er med mig i en skål för min
systerson, herr Einar Helworth, som efter tjugu års
frånvaro från fäderneslandet nu gjort oss den glädjen
att återkomma."

"Einar Helworth!" ropade fru Tullbom djupt rörd
och höjde sitt glas med uttryck af den ömmaste
moderskänsla.

Hela sällskapet instämde, vändande sig till den
stackars förlägne löjtnant Gideon, som först kastade
en orolig och bedjande blick på sin amerikanske vän
och sedan vid det stränga och obevekliga uttrycket i
dennes ansigte icke hade annat val, än att fortsätta
sin rol och buga sig åt alla sidor; men i förvirringen
drack han ur ett helt glas vatten i stället för vin.

"Han skall vara egare af en åtta, tio millioner,
den der lilla burken," hviskade en af herrarne till
sin granne.

"Jaha; men jag tycker mig hafva sett honom förr."

"Omöjligt; han kommer direkte från Peru, der
han har stora plantager och sockerbruk."

"Kusin Einar, hvad tänkte ni på, som drack ur
vattnet, hvari ni nyss tappade saltet ifrån er knifsudd?"
hviskade Thérèse leende.

"Jag tänkte naturligtvis på er, min vackra kusin,"
svarade Gideon, som nu lugnat sig och återfått sin
vanliga godmodiga sjelfförtröstan.

"Ah, hvad man i Peru måtte bruka att narras!"
återtog Thérèse brydd och rodnande, under det hon
rullade små brödkulor emot duken.

"Vet ni, hvad det der betyder?" frågade
löjtnanten och lade brödsmulorna i en hemlighetsfull rad
bredvid sin tallrik.

"Nej, hvad skulle det betyda?"

"Det är kinesiska."

"Åh nej! Kan ni verkligen det språket?"

"Inte fullkomligt, men jag har lärt mig något af
våra kinesiska arbetare, de så kallade kulis, hvarom
ni säkert hört talas."

"Så besynnerligt! Hafva ni riktiga kineser i
Peru?"

"Ja, alldeles riktiga."

"Med sina hattar och hårpiskor och allt det der?"

"Alltsammans."

"Och gula som citroner, med upp och nedvända
ögon?"

"Ja, fullkomligt."

"Ack min Gud så besynnerligt! Och så skrifva
de så här med bara brödkulor?"

"Ja, det är så beqvämt; för då duger åtminstone
litteraturen i värsta fall att äta, och derför ser man
heller aldrig några utsvultna litteratörer i Kina," sade
Gideon skrattande, som tänkte inom sig: Einar tycker
ibland, att jag är dum, men han skulle höra Thérèse."

"Hvad betyder nu emellertid detta?" återtog
fröken Thérèse och betraktade brödsmulorna med lifligt
intresse.

"Det betyder: Thérèse, jag dyrkar dig!"

"Oh!" utropade den förvirrade flickan och var
nära att falla under bordet af glädje och
öfverraskning vid denna brådstörtade kärleksförklaring; hon
visste icke, huru hon skulle göra, för att begagna
tillfället och "smida medan jernet var varmt", och
ämnade åtminstone helt händelsevis närma sin fot till
den rike och så hastigt eröfrade kusinens lackerade
stöfvel, då fru Tullbom, okunnig om ögonblickets vigt,
sköt sin stol ifrån bordet.

"Einar!" hviskade löjtnant Gideon ett par
minuter derefter. "Det här går rakt åt h—te för mig!
Vill du icke göra slut på spektaklet, innan jag kanske
komprometterar dig?"

"Det har ingen fara! Du är ju förträfflig. Var
bara lugn och njut af den tvetydiga lyckan att vara
millionär," sade Einar småleende.

"Men det är ju rent af oförskämdt emot dina
slägtingar."

"Trösta dig; de förtjena rätt väl detta spratt.
Se så, der kommer Thérèse för att söka dig, du
lyckliga ost! Ack, hvilka blickar hon offrar åt dina
förmenta millioner."

"Ja, men vet du, hon tycker allt bra mycket om
mig sjelf också, det ser jag," sade Gideon med
uppriktig öfvertygelse."

"Så mycket bättre. Begagna då tillfället ... hon
anses för en förmögen flicka."

"Min själ, ja; du har rätt ... kärleken ursäktar
allt ... men har hon verkligen någonting?"

"Man säger så åtminstone. Beundransvärda
själsfränder! Jag lyckönskar er båda!" mumlade Einar
med mera bitterhet och ironi, än han i sjelfva verket
hade rätt och skäl till.

Ungdomen är sådan; hård och exklusiv i sina
åsigter och domslut eller också allt för slapp och
likgiltig i tänkesätt och seder.

"Här kommer kaffet. Får jag servera er,
löjtnant Krapp?" sade i detsamma lektor Gallgren och
lyfte upp den tunga silfverkannan.

"Man har så dåligt kaffe i Europa; den sort vi
dricka kommer aldrig hit," svarade Einar utan att
tänka derpå.

"Ja så, hvar dricker då ni ert kaffe? Är ni
kanske också kommen ifrån Peru?"

"Ja, naturligtvis. Jag har följt Helworth,"
återtog Einar, något brydd öfver sin distraktion,

"Nej, verkligen! Det föll mig också just in, då
jag såg er båda," sade lektorn med en listig och
egendomlig blick.

"I alla fall måste ni nu hålla till godo med hvad
huset förmår och påminna er, att det är om kaffet i
Europa, som Lafontaine säger:

"Quc plus d'un froid rimeur quelque fois réchauffe
a du ses meilleurs vers au parfum du café."

Hvad mig angår, älskar jag kaffet med en gammal
gummas förkärlek."

"Kom och rök en cigarr, mine herrar!" ropade
grosshandlaren i detsamma.

"Nå, min peruanske löjtnant, nu säger ni väl
detsamma om cigarrerna som om kaffet?" hviskade lektorn
småleende.

"Nej, det aktar jag mig för. Kom med, herr
lektor."

"Jag röker aldrig; mina skolgossar hafva gifvit
mig afsmak derför."

"Hvad gamle Gallgren är för en odräglig
menniska!" hviskade Thérèse till Marina. "Se nu, huru
han uppehåller Einar Helworth med sitt prat."

"Men hans prat är ofta roligt att höra," svarade
Marina. "Jag tycker om honom; han är bestämdt en
god menniska, fast skolpojkarno hafva förbittrat hans
lynne."

"Förbittrat hans lynne; ja, det vet Gud, han gör
aldrig annat än säger folk obehagligheter. Jag är
riktigt rädd för honom, ty hans små gröngula ögon
tyckas just kunna se midt igenom en menniska."

"Ja, det är sannt; och just derför bli vi alltid
goda vänner till slut, huru mycket han än retas
med mig."

"Så dumt du pratar, snälla Marina! ..."

"Tycker ni icke, mina damer, att han liknar en
gammal torr rotting, som piskat kläder så länge, att
den blifvit krökt deraf?" inföll Helworth, som
kommit tillbaka in i salongen och i förbigående hörde
de båda flickornas samtal.

Thérèse, för hvilken ingen presenterat den
förmente löjtnant Krapp, besvarade hans djerfhet att
tilltala henne med tystnadens förakt, under det
Marina, rodnande och med en litet harmsen min, sade:

"Lektor Gallgren är en gammal vän till oss, och
ju mera man lär att känna honom, dess mera tycker
man om honom."

"Lycklige Gallgren!" utbrast Einar satiriskt. "I
det fallet kommer han att oupphörligt stiga i värde,
alldeles som en gammal ost, hvars tillvaro blir
dyrbarare och mera välluktande, ju mindre deraf som
återstår."

"Usch, sådan konstig och otreflig menniska!
Förstod du hvad han mente med sin rotting och sin ost?"
hviskade Thérèse föraktligt, i detsamma de
aflägsnade sig.

*

</chapter>

<chapter name="6.">
<h2>6.</h2>

Då kapten Vilfrid sagt, att hans resa samma qväll
tvang honom att försaka grosshandlarens bjudning, så
var han just icke fullt sannfärdig.

Åtminstone tycktes det icke vara <i>tid</i>, som felades
honom, ty klockan åtta på aftonen, just då man som

bäst hos herrskapet Tullboms sökte att förtära så
mycket punsch, konjak, champagne och selzervatten som
möjligt, vandrade kaptenen för tredje gången utför
gatan förbi de upplysta fönstren, och hvarje gång
stannade han ett par sekunder vid porten.

Hvad var det, som var anledningen till denna
enformiga promenad ? Hvilka tankar kommo och gingo
innanför hans dystra, rynkade panna?

Var det "strömsättningen" i hans eget blod, eller
fanns det inom grosshandlarens port någonting, som
verkade missvisning i hans hjernas kompass och
förorsakade denna hemliga "afdrift" i hans bestämda
kurs?

Den lugne, väl excercerade, disciplinerade och
tillskrufvade militären kämpade i detta ögonblick, under
oktoberqvällens regnduskiga mörker, der nere på gatan
en af dessa tysta, men hårda strider, der fattigdomens
bleka, fruktansvärda spöke för kommandostafven, för
att qväfva hjertats motstånd och böner och låta det
sträfva förståndet segra, ofta utan annan vinst än den
mördande erfarenheten, att vårt offer varit förgäfves
och att detta högt betrodda förnuft bedragit oss.

Beräknadt efter tiden för hans promenad skulle
kapten Vilfrid endast kunnat tillryggalägga en half
mil, men hans tankar hade derunder många gånger
genomgått alla de trettio åren af hans lefnad.

Han dröjde vid sina första solbelysta minnen af det
torftiga hemmet, ty äfven ett knappt bröd och en
hård bädd kunna göra barnens kinder solvarma och
rosiga, om det är en kärleksfull mors händer, som
utdelar det förra och ordnar den senare, han tänkte
på, huru ung han var, då han måste lemna detta
hem för att inlogeras i en godtköpsbarack för fattiga
skolpojkar, och huru gossens ännu rena och veka hjerta
isades och krympte samman, när med ens de
grumliga, orena vågorna af verldens laster och dårskaper
störtades öfver honom af brådmogna kamrater, hvilka,
stolta öfver sin tidiga erfarenhet, täflade att göra
honom delaktig deraf och att qväfva hans "pjåkiga"
oskuld, hvilken ännu kämpade för sitt lif i den
stigande floden, hvars äckliga skum nådde honom ända
till läpparne.

Han mindes, huru han pinades och vantrifdes,
hvilka bemödanden, hvilka ansträngningar det fordrats,
innan han ändtligen lyckades att kunna likna sina äldre
kamrater; huru han sedan vid fjorton år utbytte
baracken emot kasernen, huru sällskapet af de
otrefliga skolkamraterna ersattes af kadetter, med ingen
annan skilnad än namnet, huru disciplinen och
våldet kommo i skämtets ställe och huru den sista
skymten af sjelfkänsla och ambition försvann ... nej,
icke försvann som hos många andra, men gömdes djupt
i botten af hans pinade och slutligen härdade hjerta.

Han kom ihåg, huru han ofta midt i vintern
blåfrusen och darrande af köld, utkörd af de äldre
kamraterne, som aldrig försummade att "härda" och
"uppfostra" de yngre, under de långa fritimmarne i
blåst och snö gått utanför detta vackra slätt med dess
herrliga popplar vid den mest förtjusande strand, som
man beundrar, men der hundratals arma barn under
åratal varit inkasernerade och prisgifna åt godtycket
af äldre, ofta dåliga kamrater, utöfvande en makt,
en penalism, som påstods gifva "kläm" och "lystring"
åt kadetten, och hvarom gamla militärer med ett slags
skrytsam heroism ännu tala, glömmande sina egna
barnahjertans ångest och huru, vid det hemliga
medvetandet derom, deras mödrars tårar runnit, osedda
och bittra, i långa sömnlösa nätters mörker.

Vilfrid egde icke såsom flere af hans kamrater
den föga afundsvärda förmånen att mildra sina egna
obehag genom att i sin ordning låta någon värnlös
nykomling lida derför. Han glömde aldrig och förlät
icke en nedrighet, men han beklagade sig aldrig, icke
ens för sin bäste vän och skulle aldrig hafva
meddelat någon menniska hemligheten om sin barndoms
lidande.

Det ligger en mörk och djup förtegenhet, ett slags
frimureri öfver en dylik institution, der allas
gemensamma ansvar och gradvisa beroende, den stränga och
nödvändiga disciplinen, slår en ring af jern omkring
förman och kamrat, vän och fiende, förtryckaren och
den förtryckte, och pressar dem tillsammans i en klump.
Att med en klagan, en anmärkning eller ens ett
oförsigtigt ord gifva luft åt sina känslor och tankar hade
varit att öka sina obehag; att söka spränga denna
ring var att förstöra sig sjelf eller att med skymf och
hån ställa sig derutom.

Det var på allt detta kapten Vilfrid tänkte; och
ju mera han fördjupade sig i sina minnen, ju mörkare
blef hans panna.

Huru ofta hade han icke som en fjorton års gosse,
stel och styf i den väl tillknäppta uniformen, om
söndagarne gått på dessa samma gator under orolig
uppmärksamhet på möjligen mötande officerare och
kamrater, på sin egen hållning och exercerade gång. Utan
penningar, utan slägtingar och vänner egde hans
promenad intet mål, och han återvände hungrig och
nedslagen till den kalla otrefliga matsalen eller
logementet vid Carlberg, utan att någonsin hafva varit under
ett vänligt tak i den stora bullrande staden, der ingen
kände honom, ingen brydde sig om honom, der han
var mera husvill och kärlekslös än den hund som
sprang förbi. Han var icke ett barn med klappande
hjerta och återhållna tårar, han var kadetten n:o 67,
ett ting, en schackpjes, ett nummer, ingenting annat,
och lika ensam, främmande och likgiltig gick han här
som bland kamraterne, hvilka aldrig rätt bra kunde
tåla hans lysta och stolta sinne och hans spartanska
mod vid lidanden och derför mången gång gjorde hans
lif bittrare än andras.

Ofta då han såg en glad och slarfvig lärgosse
springa hvisslande förbi sig eller en söndagsklädd
arbetare, med hatten bakut på nacken och rocken köpt i
ett klädstånd, vandra gatan framåt med vingliga steg
och förnöjsamt utseende, afundades han deras frihet;
de berodde ju blott af sitt eget arbete, sin egen vilja,
de voro sina egna herrar, huru dåliga, illa klädda,
okunniga och simpla de än voro, då han deremot
kände sig vara en slaf, medförande i sjelfva sin
uniform, hvari han icke ens vågade uppknäppa en knapp,
om han än varit nära att qväfvas, kännetecknet derpå,
kedjan, som band honom, kontrollerade alla hans
handlingar och pålade honom ett beständigt tvång.

Nåväl, hvarför bortkastade han icke denna
prydliga tvångströja? Hvarför lemnade han icke det stånd
han valt och blef en dylik fri och lycklig arbetare?

Vilfrid var nu allt för klok att icke fullkomligt
riktigt kunna besvara denna tysta fråga.

Tvånget, slafveriet låg hvarken i uniformen eller
militärdespotismen, det låg i den naturliga och bestämda
hågen för hans yrke och i hans egen ärelystnad. Det
var för denna han led och tålde allt som barn. Han
hade noga betänkt både olägenheterna och fördelarne
af detta yrke, och ehuru dessa senare äro fullkomligt
osynliga för alla utom en verklig militär, så stannade
han tåligt i sitt "slafveri".

Han ville trots alla ogynnsamma förhållanden
blifva en <i>man</i>, sådan som hans mor skulle gillat; han
ville blifva en skicklig och utmärkt officer och en dag
bidraga att höja och reformera andan inom det stånd,
som gör anspråk på att vara det första.

Hvad ungdomens drömmar äro djerfva och ljufva!
De komma oss att bära bördor, hvarunder vi eljest
skulle svigta.

Nu hade kapten Vilfrid längesedan vuxit ifrån
pojktyranniet och slyngelårens öfverdrifter, oordningar
och vildhet, han kunde vara <i>sig</i> sjelf, återtaga sin
bättre natur, följa sin egen öfvertygelse utan fruktan
för stryk, skämt eller tadel; han var ändtligen <i>man</i>,
men en till utseendet åtminstone sträf, kall, stolt och
hjertlös man.

Han hade insett, att en stor del af hans obehag
varit följderna af hans eget lynne. Ett stolt och
känsligt sinne passar hvarken i skolan eller kasernen, och
hans fattigdom skärpte dessa olyckliga egenskaper.

Hvarför kunde icke han liksom så många andra
"glada själar" vingla sig fram på tusen sinnrika sätt,
lefvande muntert, till största delen på kamraternes
bekostnad; verlden är i sanning sådan, som man tar
den, och den stackars Vilfrid hade ju tagit den på ett
särdeles ledsamt sätt; derom kommo alla hans
kamrater öfverens.

Icke desto mindre syntes det nu, som om hans
ärelystna drömmar voro på väg att förverkligas. Han
hade gjort sig bemärkt; han var redan kapten, ehuru
knappt trettio år gammal, och tjenstgjorde i
generalstaben. Det felades honom endast ett rikt gifte, och
det var detta han nu, ville förskaffa sig.

De båda fröknarna Tullbom ansågos som goda
partier; kapten Vilfrid hade lätt fått inträde i huset
och lika lätt inträde i den lilla "hyggliga och snälla"
Eleonores hjerta.

Hvarken fru Tullbom, hennes döttrar eller
kaptenen sjelf hade någonsin förestält sig, att den fattiga
Eva skulle kunna lägga något hinder i vägen för de
önskningar och planer, hvarom de alla i tysthet voro
öfverens.

Husets båda fullvuxna döttrar sågo onekligen
mycket bra ut; de förde sig väl, voro ständigt klädda
med den yttersta omsorg; rosetter och band, broscher,
kors, medaljonger och löslockar voro liksom fastvuxna
på dem, ty ännu hade ingen menniska sett dem
derförutan; de smålogo så enformigt och snällt, blickade
mildt till höger och venster, svarade och talade på
ett mycket passande och älskvärdt sätt och med denna
egendomliga och outgrundliga talang att i sällskap, på
ett nätt och städadt språk, sammansätta ord så att de
bilda sammanhängande meningar utan det allra minsta
innehåll, som derför ingen dödlig kan minnas, fatta
något begrepp om eller någonsin opponera sig emot;
de voro med ett ord enligt allmänna omdömet "rätt
älskvärda flickor" och tycktes väl lofva att blifva de
mest angenäma hustrur, men — den elegante och
öfverlägsne kaptenen hade icke tre gånger varit i
grosshandlarens hus, innan fru Tullbom märkte, att det
hvarken var den blåögda Eleonore med hennes
mirakulösa lockar, som aldrig räknade, eller den brunögda
Thérèse med den lilla täcka isterhakan, som sysselsatte
honom, utan Eva, den "fula, obetydliga Eva", på
hvilken ingen tänkt.

Var då Eva verkligen ful? Ja, åtminstone trodde
hon det sjelf och ansågs så af hela familjen, och det
är troligt, att sjelfve kapten Vilfrid icke tänkt på huru
hon såg ut, förr än han med förvåning och nästan
förskräckelse fann, att ful eller vacker var det just
Eva, som han var på väg att förälska sig uti.

Sådana underverk hafva händt förr och hända —
undantagsvis likväl — ännu.

Det är tvärt emot alla förnuftiga regler och i
synnerhet emot alla fattiga militärers förhållningsorder.

Om Eva hade varit en skönhet, så skulle Vilfrid
hafva aktat sig, ty någonting vådligare för en fattig
karl finns icke än en vacker flicka utan förmögenhet;
man kunde säga, att hon liknar den lysande fana,
hvarmed man varnas för en väntad explosion.

Olyckligtvis var Evas lilla bleka och fina ansigte
en verklig snara, ty om man började att betrakta det,
så ville man icke sluta, och då hennes ögon med
ständigt vexlande uttryck mötte hans, då i hvarje af
hennes ord lågo en själfullhet och ett hemligt behag, som
hänförde honom, utan att han misstänkte faran för
sitt hjerta, så öfverlemnade han sig lugnt och sorglöst
åt det nöje, det obeskrifliga välbehag han kände i
hennes närhet.

Ingendera tänkte på, att de älskade, förrän det
redan var för sent. Den nyckfulle lille guden, på
hvilken Eleonore redan vid den ståtlige kaptenens
första åsyn prenumererat, och som hon nu i hvarje
ögonblick helt hjelplös åkallade, hade tvärt emot all reson
och förnuft flugit midt i den alldeles likgiltiga Evas
famn.

Då Vilfrid märkte, hvilket oförlåtligt misstag han
begått, drog han sig genast tillbaka. Icke ett enda

oförsigtigt ord hade ännu undfallit honom, derom var
han säker, och saken kunde ännu hjelpas och föras
till en önskad utgång.

Ja, utan tvifvel, han hade ingenting att förebrå
sig. Icke ens en engelsk eller amerikansk jury skulle
kunnat fälla honom till något ansvar, men hans eget
hjerta klagade och sökte försvara sin rätt, och ett
hemligt skimmer i Evas ögon gjorde gemensam sak dermed.

Det gick, som det ofta går i dylika fall, ju mera
han sökte bekämpa sitt tycke, dess häftigare och
bestämdare blef det. Det var honom rakt omöjligt att
vända sina blickar och sin håg till de båda välklädda
vaxdockorna Eleonore och Thérèse, som syntes honom
endast skapade till modeller i ett modemagasin, och
han beslöt tvärt att helt och hållet aflägsna sig, för
att kunna få makt med sitt upproriska sinne.

Emellertid gick han nu här fram och åter i
duggregnet, ventilerande den kinkiga frågan, om det ändå
icke kunde vara möjligt för två unga menniskor, som
älskade hvarandra, att lefva tillsammans på den knappa
summan af hans lön med afdrag för de skulder, hvari
han nödgats sätta sig; och det var vid räknandet och
omräknandet af dessa med så mycket arbete, så
mycket nattvak och ansträngning af sin arma hjerna, så
många lidanden och obehag ändtligen förtjenta
penningar, som han genomgick sin förflutna lefnad och
slutligen, bleknande inför den omutliga fattigdomen,
som han icke kunde besvärja, kände att om han slöte
den älskade i sin egen famn, lade han henne med
detsamma i detta spökes knotiga armar.

Och hvad som kanske afskräckte honom ännu mer:
han förstörde sin egen framtid, sina ärelystna
förhoppningar, sina drömmar om rikedomens anseende och
oberoende.

Nåväl, domen öfver hans hjerta var fallen; men
de lifdömde erhålla ju alltid en sista nåd. Han ville
ännu en gång, just i qväll, innan han reste, återse Eva.

Från motsatta sidan af gatan kunde han
observera, huru man kom och gick der uppe i
grosshandlarens upplysta våning, han igenkände nästan hvar och
en, men den hans blickar sökte syntes alls icke till.

Han kände emellertid husets vanor och Evas
ställning tillräckligt, för att förmoda, det hon vid denna
tid strax före soupern troligen befann sig i kök eller
serveringsrum; och då han visste, att man i trappan
kunde se rakt in i fönstret till detta senare som låg
lägre och i vinkeln inåt gården, steg han, icke utan
fruktan att möta någon och blifva igenkänd, hastigt
in genom porten.

Då man går i sådana afsigter som kapten Vilfrid,
lyckas man tyvärr nästan alltid. "Naturen har befallt,
och saken verkställes", säger Ehrensvärd på sitt korta,
diktatoriska sätt, och dermed är i sanning allt
förklaradt.

Då Vilfrid kommit upp till fönstret i trappan,
hade han midt emot sig på andra väggen det fönster,
hvarpa han tänkt, och som värmen af den starka
ekläreringen derinne i våningen var tryckande, hade man
till och med öppnat detsamma.

Knappt tio alnar ifrån honom, belyst af
gasskenet, stod Eva vid ett bord, sysselsatt att upplägga
glace, som en betjent bredvid ordnade på en bricka.

Af hela hennes drägt såg han, att hon tydligen
aldrig varit inne bland de främmande. Hon hade
knutit en liten ljusblå silkeshalsduk öfver hufvudet,
och de långa hårflätorna, hvilkas tyngd generade henne,
då de voro uppfästa, hängde utåt ryggen; hennes
klädning var uppknuten, och hon hade ett stort, hvitt
förkläde framför sig.

Kaptenen drog upp rockkragen så högt som
möjligt, sköt ned hatten och höll sig åt sidan för att
kunna se utan att sjelf blifva igenkänd. Emellertid
var trappan icke så mycket upplyst, och skenet der
inne skulle troligen hindra Eva att urskilja någonting
i fönstret midt emot, i fall hon händelsevis tittade ut.

Brickan var nu full, och betjenten aflägsnade sig,
men möttes i dörren af fru Tullbom, som kom in i
rummet och sade helt högt och hastigt:

"Eva, gå ned efter rödvin till supéen; här har
du nycklarne till vinkällaren ... du måste gå sjelf; jag
vill icke, att du skickar någon annan."

"Men det är ännu qvar fyra buteljer sedan
middagen," svarade Eva och påsatte locket på glacedosan.

"Så enfaldig du är! Inte behöfva vi det dyra
vinet nu på qvällen, då de knappt veta hvad de
dricka ... Du skall taga till venster i källaren af S:t
Julien, som ligger der i lådan; det är alldeles nog."

Hon gick tillbaka in i matsalen, och Eva räckte
sig efter en liten lykta, som stod på en hylla öfver
hennes hufvud, påtände ljuset deri och lemnade rummet.

Vilfrids hjerta slog hårdt; han hade ganska väl
hört hvarje ord derinne; inom några minuter skulle
Eva troligen komma ned och gå förbi honom. Skulle
han fly eller stanna? Hvilken fråga efter det kloka
och afgörande resonnemang, som han nyss hållit med
sig sjelf! Hvartill skulle det väl tjena att träffa den
unga flickan på detta sätt?

Han vände sig om och gick långsamt tillbaka,
men genom någon obegriplig motsägelse stannade han
orörlig, innan han hunnit särdeles långt; det tycktes,
som om ljudet af de hastiga och lätta stegen der uppe
i förstugan skulle haft en oemotståndlig dragningskraft.

I nästa ögonblick syntes Eva komma utför
trappan; hon fäste ingen uppmärksamhet vid den mötande,
hon hade brådtom och drog sig endast intill väggen
för att komma förbi, då ljudet af hennes eget
framhviskade namn nådde hennes öra och kom henne att
stanna och lyfta upp hufvudet.

"Ah, kapten Vilfrid!" sade hon småleende och
utan synnerlig förvåning, ty hon antog, att han kom
för att supera hos hennes onkel. "Ni blir säkert
välkommen; man trodde sig icke få se er i afton."

"Man får det icke heller ..." svarade Vilfrid utan
att rätt tänka på hvad han sade.

Uttrycket i hans röst var besynnerligt, och Eva
såg på honom med förvåning.

"Jag ämnar icke gå in ... jag gick endast förbi,
och ... och ... Eva, jag kunde icke resa utan att hafva
sett er ännu en gång," tillade han hastigt och
lidelsefullt, i det han lade sin arm omkring den unga flickan
och tryckte henne intill sig ett ögonblick.

I detsamma hördes en dörr der uppe öppnas och
tillslutas; han släppte henne genast, hviskade "farväl"
och skyndade bort, innan den förvirrade flickan
hunnit reda sina intryck eller med ett enda ord besvara
eller ogilla hans sällsamma känsloutbrott.

Det var kokerskan, jungfru Gustafva, som kom
och skulle följa Eva för att bära vinbuteljerna; hon
hade lyktan med sig, en korg på armen och störtade
med full fart utför trappan, ursäktande sitt dröjsmål.

Eva svarade ingenting, hon nästan hvarken hörde
eller såg henne och gick mekaniskt att uträtta sitt
vigtiga uppdrag, medan hela hennes själ, bäfvande af
den första kärlekens sällhet, dröjde qvar vid den
sekund som flytt, upprepande de ord, som nyss hviskats
i hennes öra, och som för henne voro bekräftelsen på
den känsla, hon anat och sjelf känt utan att kunna
göra sig rätt reda derför.

Äfven Vilfrid, som nu skyndade gatan framåt,
kände en sällsam och outsäglig lycka, en ljuf,
besinningslös fröjd af den solstråle, som stulit sig in i hans
hjerta midt under verldsklokhetens skäl och bevis och
trots fattigdomens stränga lagbud.

Öfverraskad af händelsen hade de båda unga
menniskorna ett ögonblick låtit sina känslor tala och
genom utbytet af en blick och en handtryckning
meddelat hvarandra den hemlighet, hvars gemenskap visade
dem en himmel, som var dem förbjuden.

*

</chapter>

<chapter name="7.">
<h2>7.</h2>

"Det var då icke mycket att hurra för, den der
lilla amerikanska rödbetan," sade skrattande unge herr

Ferdinand Tullbom dagen derpå, under det han bredde
sig en väldig smörgås.

"Hvad menar du?" svarade hans mor, som satt
bredvid fönstret och lagade linne, hvilket i en stor hög
låg uppstapladt framför henne.

"Den amerikanske kusinen, som tant Ättehög och
flickorna berömma så mycket."

"Det är svårt att bedöma en menniska, som man
icke alls känner, men han såg godlynt och bedskedlig
ut," återtog fru Amelie likgiltigt, under det hon med
en villrådig och tankfull min höll ett par illa
medfarna "underbenkläder" framför sig.

"Hvad tyckte du om honom, Marina? ... Var han
icke bra "odormig" ... och så blef han "fylax" på
qvällen också."

"Min Gud, Ferdinand, hvad du pratar obegripligt
och dumt! ... Och så mycket smör du lägger på
brödet sedan!" inföll Marina, som stod bredvid sin brors
frukostbord och höll på att skala äpplen.

"Ja, det var sannt! Jag tager alldeles för
mycket smör," återtog Ferdinand, och skrapade ångerfull
bort en god del deraf.

"Du bör komma ihåg, att mamma aldrig äter
annat än torra brödet."

"Och icke du heller, lilla syster. Men du svarade
mig aldrig, hvad du tyckte om den amerikanske
lergöken ..."

"Jag såg just icke så mycket på honom ..."

"Hans gode vän och kamrat, den der långe
löjtnant Knapp eller Krapp eller hvad han hette, den
tyckte jag var "stiligare". Tyckte icke du så med?"

"Det var visst han, som var din bordsgranne?"
inföll modren med samma distraherade utseende.

"Kors, hvad du rodnar, Marina! Det var väl
icke något att skämmas för ... det skulle icke ha
generat mig ett "dyft" att sitta hvar som helst ... Jag
satt vid smörgåsbordet, jag, det fäste jag mig icke det
allra ringaste vid," sade Ferdinand, som redan glömt
sin vackra föresats om måttlighet och nu gjorde en
verklig pyramid af smör på sitt bröd.

Fru Amelie vände sina blickar ifrån de
bekymmersamma plaggen, hvilka hon beskådat, och sade
småleende:

"Ferdinand har rätt; löjtnanten såg bättre ut,
och efter hvad jag tror, hade han äfven i sätt och
konversation företräde framför sin vän."

"Gud vet; han föreföll mig egenkär och vresig."

"Men nog skulle Eleonore och Thérèse hellre sett,
om det varit han, som kommit från Amerika för att
gifta sig."

"Det tror jag inte; de tyckte alla mycket om
Einar, och tant Ättehög isynnerhet lofprisade honom
hela qvällen. Flickorna äro så lyckliga, ty de hafva
aldrig något tycke; de säga endast efter hvad andra
menniskor säga ... Se så, Ferdinand! Tag då icke de
bästa äpplena! De skola vara till soppan ..."

"De bästa äpplena! När det icke finnes ett enda,
som icke är ruttet."

"Det är bara en liten fläck, och just derför skola
de användas ... Akta dig, kasta icke skalen på
golfvet! ... Tyst, du bullrar så att jag icke hör, hvad
mamma säger ..."

"Du nämnde, att du skulle gå ut åt staden,
Marina," sade modren för andra gången och nästan
skrikande, för att öfverrösta Ferdinand, hvilken med en
eldgaffel öfvade sig i exercis och fäktning.

"Ja, jag ämnade gå, när jag har slutat. Har
mamma något ärende kanske?"

"Jag behöfde mera tyg för att laga allt det här ...
och sedan vet du, att öfverdraget på soffan derinne
är alldeles uppslitet."

"Det har varit så länge ... jag brukar kasta en
schal öfver, så att det icke skall märkas, men nu
börjar schalen att icke räcka till."

"Så länge pappa icke ser det, så gör det då
ingenting."

"Men jag tänkte just, att det vore bra, om han
observerade det."

"Hvad tänker du på! Han skulle bara blifva
ledsen och kanske anse det som slarf och vårdslöshet
af oss."

"Men det kan väl icke räcka evigt ... jag minns
icke, när det var nytt ..."

"Nej, ty då var du icke ännu född; men i alla
fall så får man vänta, tills jag kan spara in något af
hushållspenningarne."

"Ack, mamma, nu måste jag skratta," sade
Marina leende, "ty den dagen kommer väl aldrig. Du
får väl begära lite penningar särskildt."

"Det är omöjligt, helst nu då jag vet, att Ulrik
inga har, och då hans qvartal utfaller, är det så
mycket som behöfs, och största delen deraf är redan
förtärd i förväg," sade fru Tullbom suckande.

"Och småsyskonens kläder, som äro så skrala; jag
tror, att jag aldrig kan laga dem längre. Ebba säger,
att hon är den sämst klädda i hela skolan."

"Men hon är hvarken smutsig eller slarfvig, och
då får hon lära sig att vara nöjd."

"Ja visst, men ... Ack, mamma, hvad dessa
ständiga bekymmer för allt, denna tryckande omsorg att
dölja, huru knappt vi ha det, för att icke genom ömkan
eller kanske förakt öka bitterheten deraf ... hvad allt
detta är svårt!" hviskade Marina och lutade hufvudet
i handen.

"Se så, min vän, hvad är detta för en feg och
barnslig klagan ... Sörjer du kanske öfver att icke
kunna få dyrbara nöjen och kläder som dina kusiner?"

"Nej, men jag sörjer öfver att icke sjelf kunna
förtjena något, icke kunna något minska edra
bekymmer ... Om du visste, huru många fåfänga försök jag
gjort ..."

"Men du har ju också gjort rätt många lyckade."

"Nej, aldrig. Att sälja några små broderier, der
hela dagens arbete kanske betalts med några öre, det
är just uppmuntrande! ... Jag tänker mången gång, att
det vore bättre att skura golf och tvätta kläder eller
lära sig något handtverk," tillade Marina med
bitterhet.

"Det vore det också utan tvifvel; men hvarken
ditt lynne eller din uppfostran passa derför; du skulle
icke stå ut dermed."

"Det är just olyckan!"

"Nu är min lilla flicka oförståndig," sade fru
Amelie och lutade sig smekande öfver sin gråtande
dotter. "Den som är frisk och ung har ingen rätt att
tala om olycka; det finnes många för dig mera
passande sätt att förtjena ditt bröd, än att skura och
tvätta, och vi skola kanske med allvar tala om den
saken en annan gång. Besinna emellertid, huru ondt
din klagan gör mig."

"Det är sannt! ... förlåt mig ... Mina oöfverlagda
ord kommo egentligen ifrån smärtan att se dig försaka
allt och veta, att hvarje dag är en beständig strid och
sträfvan, att fylla de nödvändigaste behofven och att
inför verlden icke se allt för torftig och
ömkansvärd ut."

"Mitt kära barn, oroa dig åtminstone icke öfver
mina försakelser, ty då misstager du dig alldeles; den
tid är längesedan förbi, då jag hade någon önskan för
egen del; det vet du nog."

"Men emellertid "är du icke ens så klädd, att du sjelf
kunde gå ut och köpa det der tyget, hvarom du nyss
talade."

"Det kan jag mycket väl ..."

"Ja, om du väntar till skymningen, som du
brukar göra, så att din gamla kappas alla bristfälligheter
icke så noga synas ... Och så låter du pappa och tant
Albertine och alla bekanta tro, att du är en
besynnerlig och nyckfull enstöring, som aldrig vill lemna
ditt hem eller likna andra fruar ..."

"Nå, vill du hellre, att jag säger dem orsaken?"

"Nej, men det smärtar mig att ..."

"Att jag icke har en kappa af siden eller
sammet ... Hvad detta är för en stor sorg!" inföll modren
skrattande.

"Ja, det gör mig ondt; jag kan inte hjelpa det ...
Och din hatt sedan, den vill jag icke ens nämna."

"Du har likväl sjelf sytt den."

"Ja, det syns nog, som tant Albertine sade om
min egen."

"Men du försvarade emellertid denna mycket bra."

"Åhja, man har icke annat val, än att svälja sina
förödmjukelser och låtsa om ingenting, men du må tro,
att inom mig kännes det ändå smärtsamt, när tant
eller flickorna göra sina hånfulla anmärkningar."

"Mitt stackars barn!" mumlade modren med ett
slags ofrivillig medlidsamhet.

"Har du icke sjelf, mamma, känt det på samma
sätt ... medan du var ung åtminstone?"

"Jag kan icke neka dertill; den sårade fåfängan lider,
innan förnuftet hinner komma henne till hjelp ... Jag
var barnslig jag också, liksom du, men jag lärde mig
snart att öfvervinna denna svaghet."

"Jag tror, att jag icke förmår det, mamma ..."

"Du måste det, min vän; jag skulle eljest mycket
illa hafva uppfostrat min lilla flicka, om hon icke eger
så mycket af hvardagslifvets nödvändiga och dyrbara
filosofi, att hon kan skratta åt missödet att nödgas
sakna en vacker hatt eller att hennes mor icke har
en dyrbar kappa."

"Skratta deråt!" inföll Marina med upprörd röst
och tårar i ögonen.

"Ja, besinna blott hvad det egentligen är, som
smärtar dig; det är icke, att jag fryser eller far illa
i min gamla kappa, som är ganska varm, utan olyckan
ligger deri, att den icke är ny och modern."

"Ja, naturligtvis ..."

"Nå men, när jag nu gör den eftergiften för er
fåfänga, att icke vid fullt dagsljus visa det olyckliga
plagget, så tycker jag, att det är alldeles nog, och du
bör åtminstone icke känna dig bedröfvad för min
skull ... Men låt oss nu icke mera tala härom; skynda
dig nu, mitt barn, om du vill hinna hem till
middagen," tillade fru Amelie och lade ihop sitt arbete.

Marina tog helt tyst sin äppelkorg och gick sin
väg, och hennes mor, som nu blef ensam, satt orörlig
qvar med händerna sammanlagda i knäet och ögonen
stirrande på bordet framför sig.

Ett par tårar rullade ned öfvor hennes bleka och
tomma kind; den stackars qvinnan hade troligen icke
sjelf så mycket af den filosofi, som hon nyss anbefalt åt
dottren, eller också, om hon egde den för sig ensamt,
svek den henne likväl med afseende på hennes barn.

*

</chapter>

<chapter name="8.">
<h2>8.</h2>

Det var några dagar efter grosshandlarens
middag. Klockan var elfva på qvällen, och löjtnant Gideon
Krapp hade nyss kommit hem från ett besök hos sina
förmenta slägtingar.

Han var upphettad och varm af punsch och
smicker, kurtis och slägtkärlek och hade nu, för att svalka
sig, helt ogeneradt afklädt sig alla sina kläder ända
intill det sista plagget, medan han ordnade sina saker
i en kappsäck.

På soffan låg Einar Helworth, unders hvars namn
löjtnanten denna afton varit helt nära att blifva
förlofvad, och beskådade under tystnad sin lille tjocke
och upprymde vän, som i sin primitiva kostym gick
omkring och sysslade i rummet och just nu, med en
paraply i ena handen och en hårborste i den andra,
stannade framför soffan.

"Hör på, Einar! Hur länge ämnar du fortsätta
med det här förb. gycklet?" sade han helt tvärt och
fixerade Helworth.

Han liknade i detta ögonblick en afrikansk
bushman, och Einar kunde icke afhålla sig ifrån ett leende,
då han svarade:


"Fördöme mig, skulle man icke kunna tro, att
du kom direkte från Cap och hade din trinda mage
full med ler ..."

"Med ler! Hvad är det för dumheter du pratar? ...
Vill du chikanera mig!" utropade löjtnanten hastigt
och stötte med paraplyen i golfvet.

"Nej visst icke, för f-n! Var då lugn, du bryter
sönder mitt paraply."

"Jag frågar dig ännu en gång: när tänker du
resa din väg? ... Jag står icke ut längre ... jag blir
olycklig! ... Jag blir galen! ... Flickan faller som ett
moget äpple i min famn, och jag tycker mig redan
känna föräldrarnes välsignande händer på min hjessa,"
tillade Gideon och torkade sig i ögonen med
skjortärmen.

Det var tydligt, att den hederliga själen var en
smula "fylax", som unge herr Ferdinand Tullbom skulle
uttryckt sig, och då Helworth brast ut i ett gapskratt,
steg hans vrede och sinnesrörelse ända derhän, att han
rusade på sin kamrat, manövrerande med paraplyen
som med en bajonett.

Einar sprang upp från soffan för att försvara sig,
fattade sin uppretade vän om lifvet och kastade honom,
mjuk och rund som en ullsäck, handlöst i hans bäddade
säng, der han bestört och maktlös föll i en stilla gråt.

"För tusan! jag tror du lipar som en skolpojke,"
sade Helworth, bemödande sig att vara allvarsam, för
att icke ännu mera reta sin sensible oeh otillräknelige
kamrat. "Jag gjorde dig väl icke illa? ... Vill du hafva
igen paraplyen, så skall du få den ..."

"Einar! Einar!" snyftade Gideon rörd. "När reser
du härifrån?"

"Kan du göra dig redig och klar, så skall jag
svara dig."

"Jag är redig och klar som en gevärspost,"
återtog löjtnanten med en helt förändrad röst och satte
sig upp i sängen.

"Nå, då skall jag säga dig, att jag varit här
länge nog."

"Hvad! Har du redan lärt känna dina slägtingar
så mycket du vill? ... Förb. hyggligt folk och söta
flickor allesammans ... Har du verkligen gjort ditt val?"

"Ja, åtminstone är jag nära att göra det."

"Men det är svårt. Hvem af dem är det då?

Det är väl icke Thérèse, ty hon skulle icke kunna
lefva utan <i>mig</i>, det ser jag tydligt ... Hon är alldeles
pin kär i mig, och jag är långt ifrån lugn ... Åh, jag
ser på dig, att det är Thérèse! Hvad har du gjort,
Einar! Tvenne menniskors olycka kommer att hvila
på dig."

"Lugna dig; behåll Thérèse gerna för mig."

"Det är då Eleonore; ja, det är också mera
passande; hon är rasande söt hon med och ..."

"Ack nej, hon liknar en angorakatt och är
tröttsam som en speldosa..."

"Min Gud, hvem vill du då hafva? ... Annie går ju
ännu i hvita mamelucker ..."

"Jag skulle redan hafva förklarat mig," fortfor
Einar utan att gifva akt på löjtnantens afbrott. "Men
just i dag har något mycket besynnerligt inträffat."

"Hvad då?"

"Jag fruktar, att den af mina kusiner, som jag
älskar, och skulle vilja gifta mig med, är invecklad i
något hemligt, kanhända brottsligt förhållande, som jag
måste utspana, innan jag vill nämna ett ord om mina
afsigter."

"Ah för fan! Det är icke möjligt. Det inbillar
du dig bara. Det brukas icke i Sverige, att så
kallade bättre flickor inveckla sig i någonting annat, än
sina långa krångliga kjolar," sade Gideon, som nu nästan
alldeles afskakat punschtöcknet och var bestämd och
redig, som om han stått i majorsförhör.

"Åh, qvinnor äro sig lika öfverallt ... Men jag
skall ha reda på saken," mumlade Einar, hvilkens tur
det nu tycktes vara att hetsa upp sig.

"Kan jag hjelpa dig på något sätt?"

"Kanhända; jag vet ännu icke, hvad jag skall
företaga ... Hon ser så oskuldsfull och barnslig ut,
men hon har ett ganska öfverlägset förstånd, det
märker man genast, och sådana qvinnor bruka vara
intriganta och hersklystna ..."

"Men om hvem talar du, Einar?"

"Om Marina naturligtvis."

"Marina! Ah, nu minns jag; den fjerde lilla
kusinen, revisorns dotter ... Kors för tusan! Är det
henne du utvalt?"

"Ja, det vill säga, om hon motsvarar min
föreställning."

"Och om hon vill ha dig sedan; Gideon Krapp
är just ingenting att bjuda på," sade löjtnanten
uppriktigt och med melankolisk min.

"Jag tänker icke heller på allvar bjuda på honom,"
svarade Einar skrattande.

"Men vet du; jag hörde grosshandlarens flickor
säga, att den der lilla Marina är en mycket
egensinnig och nyckfull flicka, som bara följer sitt eget tycke."

"Ja, det är just hvad jag önskar."

"Om hennes tycke faller på <i>dig</i>, ja, men om hon
redan, skulle hafva ett annat."

"Har du hört något sådant?" inföll Einar med
häftighet.

"Nej bevars; jag bara ponerar, ser du ..."

"Nåväl, det är möjligt, och det är just detta jag
måste veta."

"Du misstänker då något sådant?"

"Det förefaller mig åtminstone besynnerligt, att
jag i afton för andra gången påträffat Marina under
hemlighetsfulla och tvetydiga förhållanden ... Jag hade
gått ut ett slag, medan du var borta, och då jag
händelsevis gick förbi en juvelerarebutik och såg ett
vackert armband, gick jag in för att fråga priset derpå.
Det föll mig in att köpa det, men jag kunde icke
öppna låset derpå. Juveleraren tog det sjelf för att
visa mig, huru det tillgick, men råkade dervid att
skada detsamma något; som han emellertid var
angelägen att få uppgöra handeln, bad han mig sitta ned
ett par minuter, medan det lagades, och under det
jag sitter der i ett hörn af rummet, betraktande några
andra saker, inkommer ett fruntimmer i boden, och
jag igenkänner genast Marina, ehuru hon hade sin
slöja nedfäld.

Jag vände mig bort för att hon icke skulle
observera mig, men det var alldeles onödigt, ty det
stackars barnet, hvars ärende var att sälja en liten
guldring, som hon hade på fingret, var så brydd och
förvirrad öfver denna affär, som om hon skulle hafva
stulit ringen, och såg säkert icke ens, att någon
främmande fanns i boden.

Den förnäme juvelerarens förnäma bodmamsell
behandlade henne mycket vårdslöst och nedlåtande, och
hade säkert icke den minsta aning om att det dyrbara
smycke, som man stod i begrepp att sälja åt mig, just
var ämnadt åt den lilla tarfliga och blyga flickan, hvars
troligen enda och anspråkslösa dyrbarhet man
slutligen af gunst och nåd behöll för två kronor.

Marina gick sin väg med den eländiga summan,
och hennes lilla fula ring sitter nu här på mitt
lillfinger ... Men det egentliga och vigtiga i saken är
den fråga, som pinar mig: hvad skulle hon göra med
dessa pengar?"

"Det kan du väl förstå: någon tyllklut eller
bandstump e11er annat skräp, som flickor bruka hänga på
sig ... Fadren är fattig och har många barn; hennes
handpengar äro säkert mycket knappa."

"Nej, det var icke för egen räkning hon sålde
ringen; ty jag märkte, att det kostade på henne, och
hon var nära att taga den tillbaka igen; dessutom har
jag träffat på henne förut under nästan samma
omständigheter."

"Ja, det är ju klart, att det stackars barnet
behöfver pengar liksom alla menniskor."

"Men jag säger ännu en gång: till hvad? Då
hon lemnade boden, skyndade jag mig att följa henne
för att möjligen få se, hvartill hon skulle använda de
två kronorna. Hon gick mycket fort hela gatan utåt
utan att gå in i någon af de bodar hon passerade,
och då hon slutligen gått öfver slussen, trodde jag,
att hon endast ämnade sig hem, ty familjen bor på
söder. Emellertid vek hon af ifrån Götgatan och
fördjupade sig i några krångliga och smala gränder, tills
hon slutligen gick in i ett litet trähus af mycket
anspråkslöst utseende.

Jag väntade nära en half timme, spatserande fram
och åter med ständig utkik på den half öppna porten,
innan Marina slutligen återkom. Hon var nu åtföljd
af en ännu temligen ung och ganska snygg qvinna,
som ifrigt pratade med henne, och just som de skildes
åt, svarade Marina helt högt: "Jag kan icke tala om
saken för mina föräldrar, och derför får Thilda icke
blifva otålig, om jag icke kan lemna mer än dessa två
kronor för denna månaden." Qvinnan svarade några
ord, som jag icke hörde, och Marina tillade: "Jag
återkommer i alla fall vid vanlig tid om lördag." och i
detsamma skyndade hon derifrån, ty det började mörkna.
Jag följde henne äfven nu på afstånd, och först då
hon ändtligen hunnit sina föräldrars hus, återvände
jag hit."

"Hm, det var besynnerligt," sade löjtnant Gideon
sömnigt. "Det var väl något romantiskt
barmhertighetsverk, som fruntimmer ibland äro så begifna på.
Tror du icke det?"

"Jag tänkte verkligen derpå, men Marinas ord
antydde icke något sådant, och qvinnan, som följde
henne till porten, såg alls icke fattig ut."

"Då begriper jag ingenting," återtog löjtnanten
och fattade vattenkaraffen, som stod på
nattduksbordet, tömde nästan hela dess innehåll, utan att anse
dricksglaset nödvändigt, och vände sig sedan åt väggen
med tydlig afsigt att icke vidare fundera på saken.

"Om lördag skall jag vara der och utspana, hvem
som mottager hennes visiter och hennes penningar,
ehuru hon vill göra en hemlighet deraf," mumlade
Helworth, i det han gick in i sitt eget rum, ledsagad
af en långdragen och modulerad snarkning ifrån sin
vän, som redan sof den rättfärdiges lugna sömn.

*

</chapter>

<chapter name="9.">
<h2>9.</h2>

För att undvika äfven det minsta sken af
hemlighetsfullhet och effektsökeri, är det så godt att genast
säga, det Marinas besök i det lilla trähuset icke alls
var mystiskt eller obegripligt.

Se här den ganska enkla och alldagliga
sanningen, hvilken likväl rätt ofta kan vara effektfull nog.

Några månader förr, än Einar Helworth kom till
Stockholm och händelsevis hos juveleraren fick se sin
kusin sälja sin lilla guldring, hade Marina och Eva
en dag kommit öfverens om att tillsammans göra några
upphandlingar på Vesterlånggatan.

De båda flickorna, som i flere fall liknade
hvarandra och hvilkas yttre förhållanden voro lika
anspråkslösa, hade, allt sedan Eva kom i grosshandlarens hus,
förenats af en synnerlig vänskap, då ingen af dem
just sympatiserade eller voro förtroliga med de båda
rika kusinerna, hvilkas lefnadssätt, tycken och vanor
så betydligt skilde sig från deras.

Marina kom nu ifrån Söder och Eva från
Skeppsbron; de skulle mötas vid Jerntorget och gjorde det
också verkligen; det var för båda en mycket angenäm
promenad, ty det gälde den utomordentligt vigtiga och
länge påtänkta handeln af hvar sin klädning, hvaraf
båda voro i lika stort behof; och den smala
Vesterlånggatan med sina otaliga famösa godtköpsbodar var just
rätta stället för en affär, som icke kunde med lugnt
samvete afslutas, innan man varit inne i hvartenda
magasin, vändt upp och ned på alla tygstycken der
funnos och prutat med hvar och en af alla de artige
och outtröttlige bodherrarne.

Af hela det nöjet blef emellertid ingenting.

De båda flickorna, glada och qvittrande som foglar
med hvarandra, hade icke hunnit långt, innan deras
uppmärksamhet i förbigående väcktes af ett nedrifvet
hus på en sidogata.


Det skulle omändras och var ett mycket stort
byggnadsföretag; ofantliga massor af sand och tegel,
uppstaplade mellan hälft nedrifna murar bredvid de
lodräta afgrunderna af öppna källarhvalf, stockar och
ställningar, kalkhögar, åkarekärror med sten, murare
och qvinnor med lerämbar bildade här af ett helt
qvarter ett fullkomligt chaos, och de stannade ett
ögonblick för att betrakta detta vådliga virrvarr.

Nästan i samma öonblick kom en ung, ganska
vacker, men fattigt och slarfvigt klädd qvinna med
ett litet barn på armen.

Hon trängde sig brådskande fram mellan
stenhögarne och åkarehästarna ända tills hon hunnit en
grupp af karlar, som dels arbetade, dels samspråkade
på ett något stojande sätt, ty det var en måndag, och
största delen af alla dem, som voro församlade här,
voro ännu mer eller mindre stadda i de angenäma
dyningarna efter söndagens rus och rolighet.

Då hon väl funnit den hon sökte, öppnade hon
sin ännu friska och rosenröda mun och lät en ström
af ovett, eder, hotelser och skymford rulla fram,
hvilken till och med förstummade hennes bullersamma
auditorium.

Det var en störtsjö af ord, hvaraf man nästan
ingenting annat förstod, än talarinnans till ursinne
gränsande vrede; hennes ögon gnistrade, hennes kinder
glödde, hennes läppar ryckte konvulsiviskt, och ådrorna
på hennes bara armar svälde, så att man fruktade få
se det af onda, ohejdade lidelser brinnande blodet
spränga sina kärl.

Slutligen, då hon icke förmådde mera, utropade
hon hest och med ansträngning:

"Här har du ditt barn! Olyckliga äro både du
och det, om jag får se er mera!"

Hon satte barnet hastigt ned midt i bråten, der
hon stod, och sprang sin väg, utan att någon tänkte
på att qvarhålla henne.

Till och med här bland de råa halffulla arbetarne
med deras jernstörar, hammare och spadar gjorde denna
scen en viss effekt, och det uppstod en paus af
villrådighet och häpnad, då barnet stod ensamt midt
ibland dem.

Det var en liten flicka om högst två år af en
verkligt rörande skönhet, och då hon reste sig upp på
grushögen tätt invid bråddjupet, der modren satt henne,
och såg sig omkring med undrande, himmelsblå ögon,
uppfattade troligen alla, ehuru de icke reflekterade
deröfver, den sällsamma kontrasten mellan det lilla
värnlösa barnet och dess vilda och vådliga omgifning,
der hon icke kunde taga ett steg utan att komma
under hjulen och hästfötterna eller krossas mellan
stenhögarne.

Just som den lilla instinktlikt utsträckte händerna
efter något skydd, framrusade också en af de leriga,
hvitkalkade murarne och tog henne i sina armar.

Faderskärleken, kanske väckt af hennes
egendomliga belägenhet, hade för ett ögonblick skingrat rusets
dimma, och med töckniga blickar och osäkra steg bar
han den lilla späda och ömtåliga varelsen öfver
stockar och stenar fram till det ställe, der Eva och Marina
stodo, fastnaglade af häpnad öfver hvad de nyss
bevittnat.

"Hvar tror du, att han skall göra af henne?"
hviskade Marina oroligt.

"Han bär henne säkert bort, för att uppfostras
till en lika vilsekommen och olycklig varelse som
hennes mor. Tjugu år härefter eller kanske förr skall
hon handla och tala som denna," svarade Eva upprörd
och följde med blicken den halfrusige muraren, som
vinglade sig fram med barnet i famnen.

"Kors bevara mig! Hvad den Augusta är vådlig!"
utropade en af de gamla qvinnorna, som voro
handtlangerskor åt murarne, i det hon pekade efter barnets
mor, som redan försvunnit.

"Jo, hon har mun, så att det förslår," svarade
en annan, en stackars pussig och rödblå varelse, med
ben som timmerstockar, inträdda i trasiga ullstrumpor
och en gammal sjal lindad omkring lifvet.

"Om han bär hem flickan igen, så slår hon väl
ihjel henne i ilskan ..." tillade hon och satte ned
sina tunga lerämbar.

"Åh, Vestergren törs min själ inte dit ... Han
sa', att han skulle lemna flickan på krogen der han
äter ..."

Den vattusigtiga madamen drog upp en flaska ur
kjolsäcken, tog sig en bra klunk derur och bjöd den
sedan åt sin kamrat, som besvarade artigheten med
att hålla fram en stor näfverdosa, hvarur båda
försågo sig med en portion snus.

Eva och Marina hörde dessa ord, medan deras
blickar följde den bortgående arbetaren, och båda
fattades af samma tanke. Utan att yttra ett ord togo
de hastigt samma väg som han och hade snart
upphunnit honom.

"Tycker du icke, Eva, att det är bra synd om
den stackars lilla flickan?" sade Marina helt sakta, då
de gingo bakom muraren.

"Jo, mycket," svarade Eva kort.

"Om vi kunde rädda henne ifrån hennes dåliga
föräldrar ... Tänk, Eva, hvilket lif hon kommer att
föra, hvilken uppfostran hon får! ... Om jag vågade
taga henne hem med mig ..."

"Hvad tänker du på! ... Stackars tant Amelie
tycker nog, att hon har tillräckligt många barn att
vårda och försörja, och farbror skulle genast skicka
henne hem till hennes mor igen."

"Det är sannt ... Men hvad skola vi göra? ...
Jag kan icke lemna henne åt hennes öde; ett sådant
litet vackert och oskyldigt barn ..."

"Jag tycker som du; det gör mig ondt om henne."

"Om vi kunde skaffa henne ett godt hem och
betala för henne ..."

"Det vore icke lätt, äfven om vi hade något att
betala med."

"Vet du, det faller mig in, att Sy-Thilda skulle
taga emot henne."

"Hon, som har rätt svårt att försörja sig sjelf."

"Vi skulle betala henne så mycket vi kunde."

"Men det blef ju ingenting ..."

"Hafva vi icke här tio kronor hvardera?"
"Ja; men huru gick det då med våra klädningar?"

Marina teg ett par minuter. Den nya klädningen,
hvarom hon drömt i flere månader, hvars färg och
fason redan var bestämd, som skulle komma att kläda
henne så bra och som hennes mor till och med ansåg
nödvändig, den skulle uppoffras ... Hon såg emellertid
i detsamma det lilla täcka barnansigtet framför sig
öfver mannens axel, och klädningens behag bleknade
dervid; hennes mer barnsliga och välmenande än kloka
beslut var fattadt.

"Vill du hjelpa mig. Eva, så skall jag försöka få
barnet ifrån den der fyllbulten?" hviskade hon ifrigt.

"Åh ja, det blir nog icke svårt. Han är väl icke
mycket mera angelägen att behålla det, än modren var."

"Hvart tänker ni föra den lilla flickan?" frågade
Marina med sin mest vänliga min och röst, i det hon
gick fram på trottoaren bredvid mannen, som alltjemt
gått framför dem.

Han kastade en slö och vresig blick på henne,
men svarade icke ett ord.

Hon höll sig bredvid honom och upprepade
frågan i tanke att han icke förstått henne.

"Det angår er icke," svarade han ändtligen rått
och argt, uppretad som han tydligen ännu var vid
minnet af alla de obehagligheter han nyss hört af
barnets mor.

"Det är ett sådant litet vackert barn," fortfor
Marina och smekte den lilla flickans kind. "Jag såg
nyss, hur hennes mor lemnade henne midt ibland er
alla der borta, och det gjorde mig så ondt om barnet,"
tillade hon med en så naturlig och hjertlig enkelhet,
att mannen ändtligen bestod henne någon
uppmärksamhet, och gifvande först sin vrede luft i några
gripande tillmålen mot den ondsinta modren, som han
kallade en "markatta", slutade han med att försäkra,
att denna aldrig mera skulle "få se ett hår af flickan",
som han nog sjelf skulle försörja.

"Men inte kan ni ensam uppfostra ett litet barn?"
återtog Marina.

"Nej, det förstås; jag skall lemna henne till en
bekant, som jag har ... fru Grälman, som nog tager
emot henne."

"Hvem är fru Grälman?"

"Hon är en galant menniska, som har
restauration och försörjer sig bra."

De båda unga flickorna sågo på hvarandra, och
då mannen i detsamma gick tvärs öfver gatan, der en
krogskylt hängde öfver en smutsig och otät dörr,
skyndade Marina efter, och Eva, som icke blandat sig i
samtalet och icke hann återhålla henne, följde med,
villrådig om hon icke borde hejda sin mera oerfarna
och barnsliga väns ädelmodiga ingifvelse.

"Vänta, vänta ett ögonblick!" sade emellertid
Marina och lade sin hand på mannens arm.

Hon såg genom glasrutan på dörren, i det mörka
smutsiga rummets bakgrund, bakom disken med dess
flaskor och glas, en stor rödkindad och brunögd qvinna,
ännu temligen ung, men af ett groft och fräckt utseende,
och som utan tvifvel just var den inbillade eller
verkliga rival, hvaröfver hon nyss hört barnets mor med
så mycken vrede och förbittring beklaga sig.

"Det är väl fru Grälman, som jag ser derinne,
eller hur?" tillade hon.

"Jo, så låter det ... Och hon knusslar icke med
en sup eller två åt den hon tycker om ... Lilla Sally
ska min själ komma att må bra hos henne ..."

"Nej, nej, låt mig först få tala vid er några
ord ... Det kan aldrig passa bra, att ett barn lemnas
på ett sådant här ställe ... Skulle ni icke vilja lemna
den lilla flickan åt mig? ... Jag känner en stilla
hederlig menniska, som kanske vill mottaga henne ...
och om ni ändå skall betala något, så ..."

"Nej pass; inte kommer jag att betala något hos
fru Grälman inte ..."

Mannen stötte i detsamma upp dörren och
försvann der igenom med barnet i famnen.

Marina var nära att uppgifva ett rop af smärta
och förskräckelse. För hennes upprörda inbillning
syntes det nästan, som om den stackars lilla flickan
med ens kastats ned i en afgrund, och det var halft
med våld, som den mera betänksamma Eva måste föra
henne med sig derifrån.

"Kära Marina, lugna dig då och låt oss gå vår
väg," hviskade hon. "Icke kunna vi följa karlen in
på en krog ..."

"Men barnet! ... Det stackars barnet skall dö
eller förderfvas ... Såg du icke den der krögerskan?"

"Nej, men i alla händelser slukar hon det väl
icke genast," inföll Eva leende, "vi kunna ju vänta."

"Att du kan tala så, Eva! ... Vet du jag går
genast till Sy-Thilda och berättar henne alltsammans;
hon, som är så modig och rask, jag är säker, att hon
vill hjelpa mig ..."

"Ja, gör det ... Vi kunna uppskjuta vår handel;
det är dessutom nu nästan för sent, ty jag måste
vara hemma klockan tolf; jag kan icke följa dig, men
Thilda är rätt förståndig och känner bättre än vi till
sådant der folk ... Du skall få mina penningar, om du
vill. Det är allt hvad jag kan göra åt saken."

"Tack! jag går strax. Adjö!"

"Besinna likväl, Marina, att det är endast för
denna gång jag kan hjelpa dig, och för att uppfostra
ett barn behöfs mera ... Det är en vigtig sak och ett
stort ansvar du pålägger dig; man får icke låta hjertat
löpa bort med förståndet, har jag hört."

Marina nickade blott åt sin vän, utan att svara
och skyndade bort.

Eva hade utan tvifvel rätt; men det händer
stundom, att hjertats "obetänksamheter" leda till ett bättre
resultat än verldens alla kloka beräkningar och att en
ädel känsla, med ens lösryckt ifrån allt annat än sin
goda afsigt, framstår såsom en engels omedelbara
ingripande i människornas mörka och trassliga förhållanden.

Tio minuter derefter hade Marina flämtande och
med höga rosor på kinderna hunnit tillbaka uppför
Götgatsbacken och stod snart utanför det lilla trähuset,
hvarom Helworth talat och der <i>den</i> som hon kallat
Sy-Thilda bodde.

Förstugudörren var stängd och den unga flickan
såg ett ögonblick villrådig ut, i förmodan att Thilda
var borta, men gick sedan fram till det ena af de låga
fönstren, som lågo åt gården, och tittade in.

Der satt Thilda emellertid och trampade med
rask fart sin bullrande symaskin, under det hon med
en hög och sträf röst sjöng en andlig sång.

Marina knackade på fönsterrutan, och ett par
minuter derefter öppnades dörren af sömmerskan derinne.

Hon var en lång och starkt bygd qvinna om
tretio eller tretiofem år med ett vackert, något fräknigt
ansigte, kloka uttrycksfulla ögon och sträft mörkrödt
hår, som var helt enkelt flätadt och uppfäst i nacken.
Med sitt stora bomullsförkläde och sin snygga
ylleklädning, hvars korta kjol lemnade hennes i grofva
skinnkängor insnörda fötter synliga, liknade hon en
hederlig och ordentlig landtflicka och hade intet tycke
af Stockholms vanliga utstyrda sömmerskor.

"Hvad nu då! Är det fröken Marina sjelf som
kommer!" utropade hon glädtigt. "Stig in! ... Är den
nya klädningen redan köpt?"

"Nej, kära Thilda, och inte blir den det heller.
Det är icke derför jag är här," svarade Marina och
satte sig ned på den enda stol, som fanns, sedan Thilda
röjt af densamma och samlat ihop den massa af
dyrbart siden, på hvilken hon sytt, och kastat
alltsammans i sängen, som stod bredvid.

"Hvad är det då frågan om? Fröken ser så
besynnerlig ut. Har någonting händt der hemma?"

"Nej, men jag är så ledsen ... Jag vet icke, hvad
jag skall taga mig till, och jag har kommit för att be
Thilda råda och hjelpa mig," återtog den unga flickan
med tårfylda ögon.

"Nå det var då lustigt! ... Hvad är det då för
en "paschas"? svarade Thilda storskrattande, så att
alla hennes stora hvita tänder syntes. "Inte kan jag
hjelpa andra än gamla klädningslif och kjolar, fastän
jag i den saken måste vara en riktig "fantass", efter
som jag besitter en sådan fantasi i obegripliga
punkter med mönster och moder och ..."

"Hör på, Thilda!" sade Marina afbrytande och
förskräckt öfver den märkvärdiga och förvirrade
vältalighet, som hon af erfarenhet visste, att Thilda
utvecklade i en fruktansvärd ström, om hon icke i tid
blef hejdad. "Hör nu på hvad som gjort mig så
bedröfvad och hjelp mig, ty jag vet ingen annan än
Thilda, till hvilken jag skulle kunna förtro mig i
denna sak.

Den unga flickan berättade nu med upprörd, röst
och blossande kinder hela den scen, hvartill hon
nyss varit vittne, och slutade med en bön till
sömmerskan att mottaga den lilla flickan i sin vård.

Thilda, som under tiden suttit på sängkanten med
en hel hög af veckade garneringar i knäet, kastade
ifrån sig sömmen, sprang upp på golfvet med
teatralisk effekt och utropade häftigt, i det hon sträckte sin
knutna hand på ett mycket hotande sätt framför sig:

"Ja, de karlarne, de äro då en ohyra!"

"Karlarne!" inföll Marina förvånad. "Det var
qvinnan, barnets mor, som lemnade det så der ..."

"Ja, det förstås det, sedan karlen supit och grälat
och hållit sig till andra och lemnat henne med sina barn
i uselhet och fattigdom ... Hvad skulle hon göra? ..."

"Hon skulle hafva skilt sig ifrån honom och
behållit sitt lilla barn och arbetat och svultit och hellre
dött än kastat bort det på detta sätt ... Dessutom
tror jag inte, att fadern var den sämsta af dessa två.
Ehuru han icke var nykter, såg han likväl bättre
och hyggligare ut, än den ondsinta slamsiga modern."

"Hm? ja; visst äro också qvinnorna ofta dåliga ..."
mumlade Thilda, hvars sällsynta misstro och afvoghet

emot det manliga könet vid alla tillfällen gaf sig luft,
men likväl icke helt och hållet qväfde hennes
naturliga rättskänsla.

"Ja, och som det nu är, blir det stackars barnet
säkert illa behandladt och förderfvadt till kropp och
själ ..."

"Det är klart ... det går så; det är alltid de
stackars ungarne, som få lida ... men nog är det för
makalöst galet, att <i>jag</i> skulle ta emot henne ..."

"Thilda har ändå sagt, att om du hade ett barn,
skulle du hålla mycket af det ..."

"Ja, det förstås det ... Om jag på ärligt sätt hade
ett barn, så skulle jag uppfostra det till arbete och
gudsfruktan och till en qvinna, som kunde sköta sig
sjelf och undfly de der usla männerna, som aldrig
annat än oreda och elände åstadkomma ... Antingen äro
de supiga, vildsinta och dumma, grälmakare och
slagskämpar eller ynkryggar, som duga till ingenting och
icke äro värda att ta upp på en väg ... Usch! jag har
sett så mycken uselhet, och jag minns mitt eget hem ...
Jag tackar Gud hvar dag, att jag icke dragit på mig
ett sådant kors, utan råder mig sjelf och får arbeta i
frid och stillhet i min lilla kammare."

Thilda kastade en stolt blick omkring sig på de
tarfliga men snygga möblerna, det hvitskurade golfvet,
de rena gardinerna och derunder det gröna
myrtenträdet, med hvars krona hon hittills så modigt nekat
att pryda sitt hufvud.

"Men tänk, hvad denna kammare skulle bli ännu
trefligare, om ett litet barn delade den," sade Marina
något tvekande vid minnet af den bullersamma
barnkammaren i hennes eget hem.

"Jo, jag tycker just det! En barnunge, som sprang
här och stälde till oreda ibland alla mina lappar och
mönster och trådnystan ..."

"Men du skulle älska den lilla flickan, det är jag
säker om ... Hon är så vacker ..."

"Dess värre går det för henne ... dess eländigare
blir hon ... Jag vet nog jag, att det till och med finns
de, som tycka om mina röda hårflätor och mitt
trottsiga sätt," inföll Thilda och knackade häftigt med
fingerborgen emot bordet. "Nej, menniskan skall vara
ett beläte, som brukar sitt förnuft och sin kristendom
och gör rätt åt alla, men icke vara ett får eller ett
sjåp, som jamar ja till alla orättfärdigheter ... och det
kokar riktigt i mig, när jag ser ..."

"Kära Thilda," afbröt Marina, då sömmerskan,
efter sin vana och utan egentlig anledning, uppeggade
sig sjelf, satte handen i sidan och högg med den
utspända saxen framför sig. "Besinna ändå hvad jag
sagt; jag skulle så gerna vilja lemna dig de här
penningarne att börja med, och sedan ville jag söka att
arbeta och skaffa mera, och allt hvad jag kunde få
ville jag gerna betala för den stackars lilla flickan ..."

"Hm, kors ja ... Gråt nu icke, kära barn,"
mumlade Thilda, hvars goda hjerta egentligen hela tiden
varit rördt.

"Men jag tycker ändå, att det är bra förargligt,
att hederligt och arbetsamt folk skola tvingas att
dra försorg om de slösaktigas, latas och dåligas barn ...
Det är minsann beqvämt för dem ..."

"Hvad vill du man skall göra? ... Att se de
arma varelserna förgås af vanvård och elände är ju
omöjligt ..."

"Ja, det är just detta de veta ... Och jag
begriper icke, huru det skall botas ..." sade Thilda och
lade hufvudet på sned, begrundande helt naivt i
förbigående, det problem, som statsekonomerne fåfängt
sökt att lösa.

"På hvilken gata var det nu, som krogen var?"
tillade hon efter ett par minuter. "Jag skall skutta
dit i skymningen och taga reda på saken ... Det kan
just roa mig att åtminstone säga dem sanningen ...
Nej, behåll sina penningar så länge ... Fröken Marina
är icke rikare än jag ..."

"Nej, men ..."

"Se så, hindra mig nu icke längre; den här
klädningen skall vara färdig i qväll ... Det är trettiofem
alnar garneringar att sy fast; det blir icke slut före
midnatten."

Marina gick ändtligen sin väg, och redan dagen
derpå befann sig det öfvergifna barnet i den fattiga
sömmerskans anspråkslösa kammare.

Den hederliga Thilda med sin, olyckligtvis,
sällsynta ärbarhet och ovilja för det manliga könet, hade
deremot ett passioneradt tycke för gissningar och prat
om ofta inbillade hemligheter och intriger; hennes
natur hade en viss anstrykning af förvirrad romantik,
som är mera vanlig än man tror hos menniskor i
hennes ställning, och denna passion var för henne den
nödvändiga kryddan på hennes enformiga och
torftiga lif.

Då Marina bedt henne att för ingen omnämna
denna händelse, fick saken derigenom ett slags
hemlighetsfullhet, som oändligen behagade Thilda, och
skymningen hade knappt inträdt, innan hon kastade sitt
arbete ifrån sig, knöt en silkesduk öfver hufvudet och
bokstafligen "skuttade af", som hon sjelf uttryckte sig,
för att begifva sig till den omnämda krögarfrun.

Hon råkade just komma midt i ett ganska
stormigt uppträde mellan muraren och hans älskarinna,
och ehuru hon haft en förträfflig anledning att "säga
dem sanningen", som hon lofvat, så fann hon likväl
den berömda fru Grälman göra skäl för sitt namn och
så mycket öfverlägsen både i tapperhet och talförmåga,
att hon uträttade sitt uppdrag på ett mycket
anspråkslösare och stillsammare sätt, än hon ämnat.

Följden blef emellertid, att fru Grälman förlorade
sin mest trägna kund och kurtisör, och att hon vid
afskedet från muraren svor dyrt, att hans kredit var
slut och att hon ämnade stämma honom för hvad han
under flera månader blifvit henne skyldig.

Muraren, som för tillfället var alldeles nykter,
och som af den uppfinningsrika Thilda blifvit
underrättad, att det var skyddsföreningen, som ville taga
vård om hans barn, bar nu sjelf detta till
sömmerskan, hvilken under vägen tog tillfället i akt att göra
sig underrättad om hela hans historia, och isynnerhet
om hans ganska olyckliga förbindelse med barnets mor,
madam Setterqvists dotter, Augusta, som så offentligt
uppträdt med sina troligtvis temligen väl grundade
beskyllningar.

Under afhörande af hans berättelse hade Thilda
kunnat komma till den slutsatsen, att om karlarne äro
dåliga, så är det ganska ofta qvinnorna, som gjort
dem sådana, och att bland det manliga slägtet finnes
det ofantligt många arter emellan "slagskämpen" och
"ynkryggen", hvari hon helt kategoriskt indelat det
samma.

Då muraren nedsatt den lilla flickan på golfvet i
Thildas rum, aftog han sin kalkiga filthatt, strök håret
ur pannan och såg sig omkring med förvåning;
någonting så snyggt och fint och städadt hade han aldrig
sett, och han frågade helt ödmjukt, om det icke kunde
låta sig göra, att han någon gång fick återkomma och
helsa på lilla Sally.

"Nej, kära Vestergren," svarade Thilda helt
familjert, men med en viss öfverhöghet. "Det kan icke
gå an. Jag brukar aldrig taga emot herrvisiter, och
alla Vestergrens fruntimmersbekanta skulle då komma
hit och rifva ögonen ur mig; och jag behöfver mina
ögon för att kunna sy, nära nog både nätter och
dagar om jag skall kunna lefva."

"Men se jag tycker ändå ..." sade muraren
förlägen.

"Nej, det var då aldrig värdt; det skulle jag bara
hafva förargelse af. Han kan vara lugn, att jag blir
snäll emot flickan, för jag tycker om barn; och det
är alltid de, som betala för henne, som se efter henne.
Adjö!" tillade Thilda och öppnade dörren för honom.

Den tjugutvåårige muraren, som var en ganska
vacker karl, hade aldrig blifvit så snäft behandlad af
någon qvinna och gick sin väg helt förargad.

Några dagar derefter hade Marina den glädjen,
att finna sin skyddsling hemmastadd hos Sy-Thilda,
och då denna nu mottog Marinas lilla hopsparda
penningskatt, kommo de båda öfverens att "halfvera om
barnet", som Thilda uttryckte sig, det vill säga, att
båda skulle anstränga sig till det yttersta för att
lifnära och uppfostra den lilla varelse, som de nu
ansågo för sin dyrbara egendom, och som gaf dem sjelfva
en viss vigt och betydelse i deras egna ögon.

Och detta var hela den "hemlighetsfulla" historia,
hvilken Einar Helworth skulle söka att få reda på.

*

</chapter>

<chapter name="10.">
<h2>10.</h2>

Fyra eller fem månader hade nu passerat, sedan
denna dag, och under hela denna tid hade det legat
mycket tungt på lilla Marinas hjerta, att hon belastat
den futtiga sömmerskan med ett barmhertighetsverk,
till hvilket hon sjelf kunde så föga bidraga.

Man spelar ingen vacker rol hvarken inför sig
sjelf eller andra, då man låter en annan uppbära
tyngden och förtjensten af ens egna välmenande, men
obetänksamma infall.

Thilda var visserligen både för stolt oeh för
godhjertad att beklaga sig deröfver, men hon kunde nu
mera aldrig gå bort för att sy; hon kunde endast
mottaga arbete i hemmet och förtjenade således icke så
mycket som förr, och barnets vård upptog dertill många
stunder af hennes dag.

Allt det der qvalde och förödmjukade Marina, och
det var hennes misslyckade ansträngningar, att hålla
det gifna löftet till Thilda, som Helworth råkat att få
bevittna.

Då Einar skildes ifrån löjtnant Gideon, sedan han
meddelat denne sitt äfventyr, var klockan tolf på
natten, men hans misstankar och hans gissningar om
Marinas visit i det lilla trähuset höllo honom länge vaken.

Blodet i hans ådror, upphettadt under tjugu
glödande somrar nära linien, kokade af svartsjuka och

vrede vid tanken på en förmodad rival och af lidelsefullt 
tycke för denna lilla blonda och sjelfständiga
flicka, som i fullkomlig motsats till de svartögda,
lättvunna skönheterna i Lima, visade sig så föga
tillgänglig och intresserad för hans person.

Helworth egde kanhända goda instinkter, men han
hade i det främmande landet blifvit ganska illa
uppfostrad af en rik och något obildad far; han hade
haft allt annat än ädla och vackra exempel omkring
sig, och hans vilja hade hittills varit hans enda lag.
Det fordras mycken naturlig ädelhet, såsom korrektiv 
för ens passioner, under dylika förhållanden.

Medan ännu Helworth om morgonen låg orörlig
försänkt i sömn innanför sina nedfälda gardiner i
Grand-Hôtel, mottog det oskyldiga föremålet för hans
misstankar och hans drömmar följande lilla biljett ifrån
sin vän Eva:

<poem>"Kära Marina!

Någonting mycket ledsamt har händt. Jag måste
tala vid dig, ty du är den enda verkliga vän jag eger,
men som det är omöjligt att träffa dig ensam der
hemma midt ibland alla barnen och hela familjen, så
ber jag dig möta mig hos Sy-Thilda i eftermiddag,
innan kanhända äfven du misstänker och vänder dig
ifrån din
<tab><tab><tab>villrådiga och bedröfvade
<tab><tab><tab><tab><i>Eva.</i>

P. S. Nämn ingenting till din mor förrän du
träffat mig."</poem>

"Hvad betyder det här?" mumlade Marina med
oro och förvåning, då hon läst brefvet.

Det betydde emellertid, att "ifrån Nova Semljas
fjell till Seilons brända dalar", hvarhelst ett
menniskosamhälle finnes, der finnes också ett, på samma gång
löjligt och demoniskt odjur, som heter <i>sqvaller</i>, till hvars
underhåll och tillväxt alla samvetsgrant och noga skatta,
utan att det likväl står uppfördt i debetsedeln.


En liten osynlig gnista hade sedan några dagar
legat gömd, men hade nu blossat upp i full låga
omkring den stackars Eva, som likväl ännu icke hade
någon aning om de tragikomiska scener, hvartill den
gifvit anledning.

Det var i det fruktsamma skötet af jungfru Lotta,
i tjenst hos skomakarmästaren Läderin på nedra
botten, som denna gnista fallit lik en droppa gäst i en
varm deg; och ingen menniska skulle väl derför undrat
öfver, om den meddelat sig till hela huset, innan
dygnet var förbi. Emellertid blef den händelsevis något
fördröjd derigenom, att man just i det samma höll
graföl der nere hos skomakarens öfver fru Läderins
trettonde arfvinge, som afsomnat efter en mycket kort
lefnad; det var således tvenne hela dagar derefter,
som kammarjungfrun hos grosshandlar Tullboms, två
trappor upp i samma hus, en morgon stod bredvid
disken i skoboden hos fru Läderin, som med en stor
kokard af svart krusflor fäst på höjden af sitt ofantliga
löshår satt omgifven af stöflar och skor.

Det var en mycket "schantil" skobod; der fanns
en resårsoffa med virkade hvita lappar både här och
der, en spegel, hvars glas åstadkom besynnerliga
metamorfoser, och på väggen en tafla i förgyld ram, der
alla Stockholms skomakare sammanrotat sig i en
fruktansvärd massa, för att fotograferas såsom skarpskyttar.

Fru Läderin, som lutade sig ned och sökte bland
en hop skodon på golfvet, tycktes nu hafva öfvervunuit
all melankoli efter den sorgliga akten, och sade med
en mycket rask och hurtig ton till svar på någon
anmärkning om begrafningen af jungfru Josefina.

"Ja, det var mycket högtidligt och vackert och
kransar med band på locket."

"Han var ju bara tre månader, stackars liten!"
återtog jungfrun beklagande.

"Usch nej, han var allt sex. Han föddes, medan
vi bodde i tjugusjuan, men han var alltid klen och
sjuklig."

"Huru många barn har frun qvar nu?"

"Åh, det är icke så många ... de hafva dött
undan bra, det är bara fem," svarade fru Läderin med
samma ton, som om det varit fråga om den lyckliga
åtgången af hennes skoarbeten.

"Här finnas inga kängor! De måtte hafva kommit
ut i verkstaden," tillade hon och reste sig upp, i det
hon kastade stöflar och skor om hvarandra tillbaka
under den understa hyllan.

"Och ni får väl trolofningskalas snart der uppe
hos er, har jag hört?" forfor hon, rättande sina
manchetter och svarta guttaperkaarmband, som fallit ned
öfver händerna.

"Frun menar väl med den rike amerikanske
slägtingen, som vi krusa så mycket förr"

"Nej, jag menar den der morske officern, kapten
Vilfrid, tror jag han heter, som fröknarna bruka
spatsera tillsammans med."

"Åh nej, det blir visst ingenting af; han kom
icke på sista bjudningen."

"Kom han icke? ... Men Lotta såg honom här på
qvällen. Det var just ett spektakel! ... Var det icke i
torsdags i förra veckan, som grosshandlarens hade
sin middag?"

"Jo, men kapten Vilfrid var icke med, och fröken
Eleonore var också sur och vresig hela dagen."

"Fröken Eleonore! Kors i all min dar, jag trodde
att det var fröken Bleckert, systerdottern, som han
skulle hafva?"

"Tycker någon det! Om det skall vara någon, så
är det äldsta fröken Eleonore, som tycker om honom
förstås."

"Hvad säger jungfru Josefina ... Nej så konstigt!"
utbrast skomakarefrun och slog sina händer
tillsammans med en så hemlighetsfull min, att jungfru Josefina
kände en verklig rysning af nyfikenhet ila öfver sin
rygg dervid.

"Jag spår ändå att det blir systerdottern, som
blir förlofvad," fortfor fru Läderin hviskande.

"Hvad för något? Hvarför tror frun det?"

"Jo, vet jungfru Josefina, hvad vår Lotta såg i
torsdags qväll, då hon just vid tiotiden kom ned ifrån
vinden; jo, just midt i trappan, kaptenen och fröken
Eva, som ni kalla henne, som höllo hvarandra i famnen."

"Nej, det var aldrig möjligt!" utropade den
förvånade kammarpigan. "Kors i all min da'r! Då hade
vår kokerska ändå rätt, som tyckte, att hon såg
kaptenen i trappan just samma qväll, då hon skulle följa
fröken Eva ned i källaren efter vin."

"Jo, lita på det ... Lotta talte strax om'et här nere."

"Kors sådant öde! ... Och hennes nåd, som så
gerna vill hafva honom till måg ... Nu skall hon blifva
lite ursinnig ..."

"Men nämn ingenting, Josefina lilla ... för jag vet
intet värre än sqvaller, och jag vill inte att det skall
komma från oss ... Vi få nog se, hur det går."

"Nej, aldrig en halfdragen ande kommer ifrån
min mun, var säker på det, fru Läderin. Jag hatar
sqvaller som min död ... Men här står jag nu och för
sinkar mig ... Hur går det med hennes nåds kängor?"

"Det var ett par satinskängor, som skulle
klackas? Var det icke så?"

Fru Läderin började nu en ny revy med
skodonen under hyllan, under det att jungfru Josefina egnade
beundrande blickar åt skarpskyttarne på väggen.

"Nej, det är slut! ... Jag är icke menniska att
hitta dem ... om det icke är dessa?"

Kammarjungfrun skakade föraktligt på hufvudet
öfver ett par sneda kängor, som fru Läderin kastat fram
på disken, och sade otåligt:

"Så förargligt! det är åtta dagar sedan jag bar
hit dem, och hennes nåd är mycket ond för ni jemt
narras och aldrig gör något färdigt."

"Ja, hvad skall man göra, då gesällerna endast
arbeta tre dagar i veckan och gå och rumla alla de
andra ... men de ska' komma i morgon."

Jungfru Josefina gick sin väg utan att vidare
kosta en tanke på "hennes nåds gamla kängor", helt
och hållet upptagen som hon var af den intressanta
nyhet, hvilken skomakarfrun meddelat henne.

Oaktadt hon "hatade sqvaller som sin död" och
icke skulle nämna "en halfdragen ande" om saken,
berättade hon genast allt hvad hon hört för sina
kamrater och hade knappt kommit mellan fyra ögon med
fröken Eleonore, såsom den mest intresserade, förrän
hon meddelade henne den stora upptäckten, beskref
den förmenta omfamningen och kunde för effektens
skull icke försaka att tillägga sin egen förmodan om
en kyss, som borde hafva illustrerat den samma.

Eleonore i sin ordning hade med möda afhört
slutet på historien, innan hon gråtande och med
blossande kinder skyndade att för sin mor utgjuta sin
harm och bedröfvelse, och fru Tullbom, "bedragen i
sina ömmaste känslor och förhoppningar", som hon
uttryckte sig, var nära att få spasmer af öfverraskning
och förtret och inkallade genast den stackars Eva, för
att stå till rätta för sitt "straffvärda och lättsinniga
uppförande".

Eva var af en stolt och något hårdnackad natur;
hon böjdes icke genast af hårda ord och orättvisa, och
slutet på denna obehagliga scen blef en brytning
mellan den unga flickan och hennes tant, som stärkte Evas
länge närda beslut att lemna grosshandlarens hus.

Det är emellertid lättare tänkt än verkstäldt af
en ung, väl uppfostrad och grannlaga qvinna, att lemna
det enda skydd hon i verlden eger för att lefva och
försörja sig på egen hand.

Sårad i sitt innersta hjerta af fru Tullboms
förhastade och orättvisa vrede, som icke tillät henne att
höra eller tro sanningen, hade Eva förklarat henne
sin afsigt, och det var nu om hela denna
bekymmersamma sak, som hon ville rådslå med sin vän Marina.

Den uppretade Eleonore, som ansåg sig på det
grymmaste förorättad, beslöt emellertid för sin del att
göra en promenad för att svalka sig och genom en
visit hos gamla fröken Ättehög skaffa sina upprörda
känslor lindring och luft.

Denna bodde tre trappor upp i ett hus på
Drottninggatan, och då Eleonore ringde på hennes dörr,
besvarades ljudet af ett häftigt hundskall innanför, och
tre små fyrfotade favoriter rusade emot den
inträdande, under det egarinnan sjelf ökade oväsendet genom
att skrika af alla krafter för att tysta dem.

Det var ett ganska litet och mycket egendomligt
rum, hvari Eleonore inkommit; en utomordentligt qvaf
och varm luft uppfylde detsamma, och oset af några
gamla flottiga, svarta blonder, som fröken Ättehög var
sysselsatt att med ett hett strykjern renovera,
förenade sig med lukten från ett fotogénkök, der hennes
gamla piga stekte kottletter, under det hon på samma
gång i en annan panna kokte några bandstumpar,
som skulle färgas i anilin.

På golfvet låg en matta sammansydd af otaliga små
och stora klädeslappar; öfver sängen fanns ett täcke,
hopfogadt på samma konstmessiga sätt af gamla
sidenband; öfverdraget på möblerna var af tusentals olika
tygbitar, och sjelfva väggen bakom den gamla frökens
länstol var, för draget eller kylan, behängd med ett
draperi, som tycktes vara en noggrann profkarta på
innehållet i alla Stockholms krambodar.

Då härtill lades hennes egen och hennes
tjenarinnas groteska drägter, hvilka genom mångfalden af
färger och olika plagg, liknade arlequins och gåfvo de
båda gummorna utseende af, att ämna dansa cancan
med hvarandra, så var intrycket af det hela
öfverraskande.

Det var ett slags egendomlig lumpsamling, en
mosaik af trasor ifrån golf till tak, hvarifrån den
skrynkliga, skinntorra gamla fröken sjelf icke gjorde något
undantag, och hvari hon tycktes utgöra kärnan eller
den naturliga medelpunkten.

"Välkommen, kära Eleonore! ... Tyst, Asor! ...
Hut, Minjong! ..." sade fröken Ättehög och vände sig
om med strykjernet i handen. "Sätt dig ned, min
vän ... Lisa, röj af en stol åt fröken! ... Se der, var
så snäll och sätt dig på puffen," tillade hon
uppmuntrande, då Eleonore med något misstroende betraktade
en ihålig och bräcklig persedel, hvars bruk kunde
synas tvifvelaktigt och som uppbar ett obegripligt
konstverk af mycket små upprätt stående och
sammanträngda yllelappar, hvilka tycktes inrymma en
respektabel massa smuts och dam och för öfrigt hade en
förvånande likhet med ett fat slarfsylta. "Det var
snällt, min lilla Eleonore, att du icke glömmer bort
mig ... Ursäkta mig; jag glömmer ju tacka för sist ...
man blir så konfys ... Jag har varit borta hvar enda
qväll allt sedan jag var hos er; jag är riktigt
fatiguerad ... Det var supé hos min bror kammarherren i
går; jag kom icke hem förr än klockan tu i natt."

"Det är märkvärdigt, att tant står ut!" sade
beundrande och med ömt deltagande Eleonore, som
ändtligen slagit sig ned på den så kallade "puffen".

"Ja, hvad skall man göra; jag kan väl inte sitta
ensam som en nunna; det blir för triste; och det
lifvar alltid att se folk omkring sig ... Man hör ändå
litet nytt? ... Men hur mår du, min lilla vän, du ser
inte rask ut?"

"Nej, jag hade sådan hufvudvärk och gick
derför ut att hemta frisk luft ... Och så tyckte jag det
skulle vara så trefligt, att träffa tant ensam,"
svarade Elenore med en betydelsefull blick på den gamla
pigan, som, sysslande med sin färgning och sin
matlagning, alls icke låtsat höra sin matmors tillsägelse
om plats åt den främmande.

"Lisa du; det luktar så starkt ... du får visst
gå ut med det der så länge," inföll fröken Ättehög, då
Lisa upptog de rykande banden med en pinne och
beskådade dem.

Lisa kastade en arg blick omkring sig, men rörde
sig icke ur stället, och hennes matmor, som gissade,
att Eleonore hade någon intressant nyhet att förkunna,
tog mod till sig och upprepade befallningen, likväl
med en hemlig åtbörd som betydde: "du skall nog sedan
få del af hvad som kan komma att sägas".

Den gamla vresiga och despotiska uppasserskan
förmådde sig ändtligen att långsamt lemna rummet; de
båda damerna blefvo ensamma, och fröken Ättehög
hviskade med deltagande:

"Hvad har händt, min lilla Eleonore? Du ser ju
riktigt upprörd ut?"

"Ack, tant Beate, fråga mig icke ... jag vill icke
säga det," började Eleonore med näsduken för ögonen,
men berättade omedelbarligen i nästa sekund, med små
tillägg och reflexioner, den upprörande scenen i
trappan, som skakat och bekymrat henne så fasligt, endast
och allenast för Evas skull och af fruktan för hennes
goda rykte.

Den gamla fröken beskärmade sig, förvånades,
tröstade och ursäktade, allt under det hennes ögon
lyste af nyfikenhet och nöje vid åhörandet af en
historia, som, efter den rörde hennes egna vänner och
bekanta, var ännu mycket mera treflig och intressant,
än de dagliga polisrapporterna i "bladet", hvilka voro
hennes enda egentliga lektyr.

Kottletterna hade blifvit brända, fotogenen var
slut, och oset af veken fullbordade förpestningen af
det lilla kokheta rummet, hvari de båda samtalande
damerna voro nära att qväfvas.

Eleonore hade emellertid fått lätta sitt hjerta och
lemnade nu ändtligen denna "ättehög" af trasor, der
dörren knappt var tillsluten efter henne, innan den
gamla Lisa, hvilken dessutom redan lyssnat utanför,
fick del af hela händelsen, som, alltjemt tillökt och
förbättrad, slutligen växte ut till en fullkomlig
skandal, ty den <i>enda</i> kyssen, som jungfru Josefina i början
tyckt sig kunna tillägga, hade nu förvandlats till ett
obestämdt antal, bevittnade icke af en person, utan
af hela skomakarfamiljen.

Kapten Vilfrid, den olyckliga orsaken till allt
detta prat, hade emellertid rest sin väg utan en aning
om att, snart sagdt den första och enda gång, då han
ett ögonblick låtit sina ständigt kufvade känslor
hänföra sig och sitt stackars ensliga och kärlekslösa hjerta
tala, hade detta ögonblick samlat sorg och bekymmer,
sqvaller och förtal omkring den oskyldiga varelse, som
olyckligtvis besvarade hans kärlek.

*

</chapter>

<chapter name="11.">
<h2>11.</h2>

Marina hade redan, som Helworth hört, lofvat
Thilda att komma dit just samma eftermiddag, som Eva
ville tala med henne; och de båda flickorna
sammanträffade således mycket riktigt hos sömmerskan, men
ingen af dem hade märkt, att de voro bevakade af en
herre, som redan en hel timme, innan de sjelfva gingo
in i det lilla trähuset, promenerat fram och åter på
gatan der utanför och nu ifrån hörnet, der han
stannat, till sin förvåning såg Eva först anlända och tio
minuter derefter Marina, på hvilken han väntade.

Hvad skulle nu detta betyda? Hans misstankar
blefvo ännu mera obestämda och orimliga; han visste
icke hvad han skulle tro, ty om Marina verkligen,
enligt hans peruanska åsigter, hade en älskare, med
hvilken hon här stämt möte, så kunde han icke förstå,
hvarför Eva skulle vara med, så framt icke det lilla
trähuset var bestämdt att inrymma tvenne älskande
par i stället för ett.

Då man vuxit upp bland de spanska skönheterna
i Lima, så anser man ingenting omöjligt, och med en
obefogenhet och en brutalitet, som endast en herre,
hvilken kommer direkte från Amerika och är egare af
ett halft dussin millioner, kan tillåta sig, beslöt
Helworth att utan krus öfverraska de förmenta älskande.

Om emellertid de båda unga flickorna icke hade
någon misstanke om hans närvaro, så hade deremot den
vaksamma och krya Thilda, hvilken ingenting undgick,
mycket väl märkt hans promenad utanför, men hon
tog saken helt och hållet åt sig och låtsade om
ingenting, helt upprymd i förväntan på att få ett förnyadt

tillfälle, att moralisera "de eländiga karlarne", som hon
uttryckte sig.

Eva och Marina hade emellertid utbytt sina små
förtroenden och gråtit i hvarandras famn, men midt
igenom Evas tårar och bekymmer för framtiden lyste
likväl den besvarade kärlekens lycka.

Hvem har icke någon gång erfarit detta! En
kärlek utan hopp, utan "rim och reson", som de gamla
och förståndiga kalla den, har likväl fylt tvenne
hjertan med en sällhet, som trotsar allt och låter dem, så
att säga; sväfva öfver jorden och alla dess förståndiga
beräkningar för lifvets nödtorft.

Huru länge? Huru länge likväl? Likt Ikarius
störta de stackars älskande snart vingbrutna ned ifrån
sin himmelsfärd; men de ångra den kanske icke ändå,
ty de solstrålar, som de samlat derunder, äro ofta
tillräckliga att någon gång värma dem en smula, då de
sedermera — förståndiga, frusna och gamla — vanka
fram i det hvardagliga, långa lifvet.

Den utanför alltjemt postande Helworth skärpte
emellertid fåfängt sina blickar, för att upptäcka någon
mansperson i närheten; ingen kom, och han ämnade
just gå in på gården, då han fick se Eva komma ut
och aflägsna sig helt ensam.

Skulle han följa henne? Nej, hvartiil tjenade väl
detta? Han blef endast orolig att icke kunna ertappa
Marina, och då han såg, att fönstren åt gården lågo
helt lågt, smög han sig fram och tittade in öfver den
hvita gardinen, som var fördragen.

Han såg då den unga flickan sittande på en pall
midt på golfvet, sysselsatt att läsa ett bref, som hon
höll framför sig, under det att ett litet vackert barn
i hennes knä bråkade att på lek mellan hennes krage
nedstoppa en målad bläckskallra, hvarmed det roat sig.

Barnet ryckte härvid upp knapparne i hennes
klädning, så att det hvita linnet och den bara halsen
derunder syntes, och då Marina tankspridd och
fördjupad i läsningen af brefvet lutade sig bakåt för att
värja sig för den lillas sjelfsvåld, föllo de tunga

flätorna af hennes hår nedåt ryggen och räckte ända ned
på golfvet.

Helworth tyckte sig aldrig hafva sett en vackrare
grupp. Han darrade af vrede och sinnesrörelse, ty
det föll honom genast in, att det var en ung mor med
hennes barn, som han såg framför sig, och utan
tvifvel fanns äfven fadern, förföraren, någonstädes der inne.

Här var ett skamligt bedrägeri, en hemlig
kärleksintrig, det var naturligt, ty han hade ju sjelf hört,
att Marina "icke kunde omtala saken för sina
föräldrar", som hennes ord föllo.

Denna unga qvinna med det rena och
oskuldsfulla barnansigtet; med den stolta och kyska blicken,
den öfverlägsna och sjelfständiga tonen i sin
konversation, hon var således i sjelfva verket en intrigant,
en fallen, eländig varelse, som bedrog sina hederliga
föräldrar och hela verlden och hade, värst af allt
naturligtvis, helt och hållet bedårat honom sjelf.

Kärleken och vreden göra i allmänhet menniskorna
otillräkneliga, och Helworth var i detta ögonblick lika
förvirrad, som om han varit rusig.

Blodet steg honom åt hufvudet, och utan att
vidare besinna sig gick han in i den lilla förstugan,
stötte upp dörren och stod hastigt och djerft midt inne
i Sy-Thildas heliga tabernakel.

Marina reste sig förvånad upp med barnet på
armen, och då hon igenkände den inträdande, rodnade
hon djupt och sade förlägen:

"Löjtnant Krapp! ... Min Gud, hur kommer ni hit?"

"Hur kommer jag hit!" upprepade den förmente
löjtnanten med en röst, som vreden och svartsjukan
gjorde nästan fruktansvärd. "Ja, min fröken ni må
visst förvånas deröfver, ty ni hade säkert icke väntat
att på detta sätt bli uppläckt, då ni, som det tycks,
så länge kunnat bevara er intressanta hemlighet ...

Jag har erfarit rätt mycket och sett rätt många vackra
qvinnor, men i sanning, jag har aldrig af någon
blifvit så fullkomligt mystifierad som af er ... Åh, min Gud!
Någoting löjligare har man väl aldrig sett! ... Vi
männer äro då i våra excesser endast skolpojkar i
jemförelse med damerna! ... Föreställ er bara, att jag till
den grad blef förhexad af er lilla oskyldiga fysionomi,
att jag tänkte på ingenting mindre än att helt
ödmjukt anhålla om er hand ... Är det icke så, att man
kan kikna af skratt! ... O, de qvinnorna! ... I alla
länder äro de sig då lika; vid polen eller eqvatorn,
det är det samma; stora och små, blonda och brunetta,
med eller utan slöjor och solfjädrar ... Marina, ni ...
ni är då ... Himmel och helvete! ... Jag vet icke hvad
jag säger," mumlade slutligen Helworth, hvars ord
brusat fram som en störtflod och som nu med händerna
för ansigtet sjönk ned på en stol, just som Thilda kom
in i rummet.

"Jaså!" utbrast hon storskrattande på sitt
vanliga vis. "Der sitter den der menniskan, som i flere
timmar gått och trampat här utanför. Jag väntade
mig just det ... Ack, hvad de karlarne äro gudomliga!"

"Kära Thilda!" hviskade Marina, som i detta
ögonblick alls icke uppfattade det komiska i dessa båda
personers öfverdrifna och besatta utbrott och tillmälen
emot det andra könet — och som, förvirrad öfver det
besynnerliga uppträdet, endast med förfäran stirrade
på Helworth utan att begripa någonting af hvad han
sagt och nu stälde den lilla flickan ned på golfvet
och drog sömmerskan afsides:

"Jag känner den här herrn," hviskade hon, "men
jag tror, att han är drucken, eller ... eller förvirrad
af ..."

"Af elakhet och allt möjligt ondt, ja det är klart,"
inföll Thilda häftigt, "fröken Marina känner icke till
dem så väl som jag ... Han är ljus den der, det kan hon
lita på! ... Att komma in så här utan krus och slå
upp sin dåliga språklåda för en hederlig flicka! ...
Men se, hos en fattig sömmerska kan man vara
ogenerad, förstås ..."

Helworth, som icke gifvit akt på Thildas ord och
som ändtligen bekämpade den verkliga smärta han
kände, hvilken gifvit sig luft i hans sista ord, reste

sig nu upp och sade med samma konstlade och
hånfulla ton som förut:

"Skulle ni icke, fröken Marina, vilja göra mig
det nöjet att, innan jag går, presentera för mig den
lycklige fadern till detta förtjusande barn, i fall han
fins på stället ... Vi äro icke i Amerika, och således
kan jag lugna er med, att jag hvarken skall skjuta
honom en kula genom hjernan eller sticka värjan
igenom honom."

"Kors i hela verlden! Fröken Marina! han tror,
att barnet här är <i>ert eget</i>!" utbrast med ett helt
ogeneradt skratt den förvånade Thilda, hvars snabbare
uppfattning i dylika saker genast rättade hennes första
misstag och lät henne förstå, huru förhållandet var.

Ända hittills hade Marina varit fullkomligt
okunnig om Helworths mening, och i sin oskuld var hon
så långt ifrån att gissa hans misstankar och orsaken
till hans sällsamma vrede, att hon icke ens nu genast
förstod den.

"Mitt barn!" upprepade hon långsamt med en så
ytterlig förvåning, som om hon alls icke förstått
ordens betydelse, och vände sina stora, förundrade ögon
ifrån sömmerskan till Helworth, hvilken blek och
andlös betraktade henne.

Hastigt klarnade emellertid hennes tanke; en mörk
purpurrodnad utbredde sig ifrån hennes kinder ända
upp till hårfästet, hennes ögon blixtrade genom tårarne,
som ville framtränga; förolämpningen var allt för grof;
hon ryggade tillbaka derför med afsky och vrede och
hviskade nästan ljudlöst:

"Åh, det är omöjligt!"

Helworth var af ett häftigt och obändigt lynne;
hans kärlek hade genom vreden och svartsjukan
stegrats till passion; han var förblindad och upphettad
deraf, men den uttrycksfulla och slående sanningen i
hvarje af den unga flickans blickar och rörelser,
hennes barnsliga och tydliga okunnighet ens om hans
mening, och slutligen hennes vrede och det krossande
förakt, som låg i hennes ögon, då hon vände sig bort,
återförde honom till sig sjelf och lät honom fatta
orimligheten och lågheten af hans misstankar och hans
förvirrade ord.

"Marina!" utropade han bönfallande och med
ångest, men den upprörda unga flickan hade kastat sin
kappa om sig och skyndat ut ur rummet.

Då Helworth full af blygsel och ånger ville följa
henne, stälde sig hastigt den bastanta Sy-Thilda som
en hög och orubblig ekstubbe framför dörren och sade
med sin skarpa och sträfva röst i befallande ton:

"Stanna der ni är så länge! ... Tycker ni icke, att
ni varit nog grof och oskicklig mot det der stackars
barnet, efter ni till på köpet vill förfölja henne ut
på gatan med edra galenskaper ... Jag vet icke, hvad
ni är för en person, men i fall ni har en smula vett,
så borde ni blygas öfver er dumhet; och efter som
ni ändtligen vill göra bekantskap med den här stackars
lilla flickans föräldrar, så kan jag tjena er med den
saken, ty både den supige muraregesllen, hennes far,
och den dåliga varelsen, hennes mor, äro säkert
jemngoda med er sjelf ... Det kan just icke mycket löna
sig att berätta er, huru fröken Marinas medlidande
kom att uppväckas för den öfvergifna barnungen, och
huru hon arbetat och försakat och sparat sina små
handpenningar, för att kunna bidraga till den lilla flickans
uppfostran; allt det der skulle då gå öfver ert
förstånd, eller skulle ni skratta deråt, ty karlarne bry
sig icke om sina egna barn och ännu mindre om
andras ... De tänka aldrig på någon annan än sig
sjelfva, ty de äro så kloka de, förstås; och jag önskar
den dag vore kommen, då alla qvinnor liksom jag
skattade dem för hvad de äro värda, och lefde
lyckliga dem förutan ... Egenkära och dumma, på en gång
fega och oförskämda, som ni nyss visat er, äro de
just, som jag tycker, ett fuskverk af vår Herre,"
tillade sömmerskan med så hotfulla blickar och en så
trotsig ställning, att Helworth, helt förlägen öfver
lexan som han fått, icke visste, om han skulle harmas

eller skratta åt detta vältalighetsprof öfver det
manliga könet.

Thilda, som haft en så god anledning att utgjuta
sina tankar och känslor, kände sig nu mildare stämd
emot delinqventen, eftersom han med tystnad och
ödmjukhet mottagit hennes något skarpa tillrättavisning,
och tillade derföre i nedlåtande ton:

"Se så, nu är det bäst, att ni går er väg ... Ni
ser just ut som en hund med en butelj på svansen;
och jag hoppas, att ni icke ännu en gång smyger er
in i Sy-Thildas kammare."

"Nej, derom kan ni vara säker," sade Helworth
skrattande, bugade sig med tillgjord högtiglidhet och
lemnade rummet.

*

</chapter>

<chapter name="12.">
<h2>12.</h2>

Marina gick hem upprörd, som hon sjelf trodde,
endast af vrede och harm, och hon hade tillräckliga
skäl dertill.

Hon hade icke träffat den förmente löjtnant Krapp
mer än två gånger, och båda gångerna hade han
bemött henne på ett öfverlägset, nästan retsamt sätt;
hon hade ingen anledning att känna sig gynsamt stämd
emot honom, och nu, då han i hemlighet följt henne
för att så opassande tränga sig in och, alldeles
främmande som han var, blanda sig i hennes enskilda
förhållanden och förolämpa henne med sina grofva och
dumma misstankar, tycktes han väl för alltid hafva
förverkat hvarje hopp om hennes välvilja.

Qvinnorna hafva emellertid stundom en alldeles
egendomlig logik.

Vreden öfver hans brutalitet öfvergick så
småningom till sorg öfver den föreställning han kunnat
fatta om henne; och under det hon tänkte härpå,
började hon känna allt mera intresse för denna tväre,
ohyfsade och framfusige främling, hvilken icke gjort

annat än sagt henne obehagligheter och antagit en ton
af myndighet emot henne, som var både löjlig och
stötande.

Hon kunde icke befria sig från tanken på det
sällsamma uppträdet hos Sy-Thilda; både vaken och
drömmande såg hon dessa blixtrande ögon, detta
spotska och hånfulla leende, denna häftiga, omotiverade
vrede och slutligen den plötsliga förändringen i
Helworths rörliga ansigte, då han upptäckte sitt
skymfande misstag.

Alltsammans syntes henne så orimligt; och en man
så utan all sjelfbeherskning och med ett så afskyvärdt
lynne var ju icke ens värd hennes vrede, endast
hennes medlidande och förakt.

Dag ifrån dag blef emellertid lilla Marina alltmera
tyst och tankfull; och en vecka efter den obehagliga
händelsen kom hennes bror en dag in med ett bref i
handen.

"Ett bref till Marina!" utropade han och svängde
i luften dermed på sitt vanliga pojkaktiga och ystra sätt.
"Det är icke Evas stil ... Jag undrar just, hvem annars
som kan skrifva till dig?" fortfor han och försökte att
kika mellan kuvertet.

"Gif hit det då!" inföll Marina med ovanlig
häftighet.

"Försök att fiska upp det, om du kan ... Om du
icke får korn på'et, så läser jag det högt åt dig ..."

"Hvad du är odräglig, Ferdinand!" återtog den
unga flickan och sprang efter sin odygdige bror,
hvilken roade sig att kasta det märkvärdiga brefvet och
åter uppfånga det öfver hennes hufvud.

Ändtligen lyckades Marina att få tag i sitt
tillskrynklade bref, hvars innehåll och underskrift hon
var långt ifrån att ana, men som likväl verkat en viss
oro och rörelse i den retliga sinnesstämning, hvari hon
befann sig.

Hon öppnade det, och redan vid läsningen af de
första orden deri svek henne den ringa kontenans och
förställning hon hunnit förvärfva; hon blef blossande
röd, sammanvek papperet och lemnade hastigt rummet.

Fru Tullbom, hvars husmoderliga verksamhet, då
hon egnade sig åt handarbeten, endast omvexlade
mellan de olika klädesplaggen, hvars brister skulle
lagas, var nu sysselsatt att stoppa strumpor och hade
mycket obetydligt gifvit akt på sina barns lilla strid
om det ankomna brefvet, men Marinas ovanliga
sinnesrörelse fäste nu hennes uppmärksamhet; hon
bortlade den trasiga strumpan, hvari hon redan instuckit
sina fingrar, satte stoppnålen i det stora
ullgarnsnystanet och steg upp för att uppsöka sin dotter.

Inkommen i barnkammaren, der Marina ännu
bodde med sina små syskon, fann hon den unga
flickan, med det öppna brefvet i handen, sittande i så
djupa tankar, att hon icke ens genast hörde moderns steg.

"Mitt kära barn," sade denna sakta och lade sin
arm omkring dotterns lif, "ditt utseende derinne oroade
mig ... Hvad betyder din starka rodnad och din
förförlägenhet? ... Säg ... inte kan min egen, älskade lilla
flicka ha några hemligheter för mig?"

"Nej, nej visst icke, men ... men mamma skulle
aldrig kunna förstå mig, ty ... ty jag förstår mig icke
sjelf," hviskade Marina med tårar i ögonen och gömde
hufvudet vid moderns bröst.

"Hm, jag förmodar, att det icke är något så
obegripligt," sade modern med ett melankoliskt småleende
och tog papperet ur Marinas hand.

"Får jag läsa ditt bref eller vill du kanske hellre
berätta mig, hvarom det handlar?"

"Nej, läs det gerna ... du skall likväl säkert
ingenting begripa deraf."

Fru Tullbom satte sig ned bredvid Marina och
läste följande:

<poem>"Marina!

Många år af min lefnad ville jag gifva för att
dermed kunna återköpa den olyckliga timme, då vi
sist träffadas. Uttrycka dessa ord tillräckligt min ånger</poem>
<poem>öfver den helvetiska häftighet och svartsjuka, som gjorde
mig vanvettig och förledde mig att så grymt
förolämpa er? ... Om ni kände mitt förflutna lif, så skulle
ni kanske kunna förlåta mig ...

Hvad tänker ni nu? Hur anser ni mig? Är ni
uppretad, eller föraktar ni mig så mycket, att ni icke
ens bryr er om att tänka någonting?

Jag vågar icke på länge visa mig för er... Det
är första gången i mitt lif, som jag för någon
menniska erkänt ångern öfver ett fel.

Jag reser i detta ögonblick härifrån, men jag
måste återse er; ni måste förlåta mig, ty ni skall
slutligen fatta, äfven ni, att kärleken ursäktar allt och
besegrar allt. Farväl!"</poem>

"Hvad i Herrans namn är meningen med detta?
Och hvad är det för en galning, som har författat det
här?" sade fru Tullbom helt förskräckt och nedlade
brefvet framför sig på bordet.

"Det är löjtnant Gideon Krapp."

"Den der besynnerliga menniskan, som åtföljer
Einar Helworth?"

"Ja."

"Men du känner honom ju icke?"

"Nej," sade Marina sakta, och lutade rodnande
ned hufvudet.

"Marina, i himlens namn, säg mig genast, hvad
detta betyder!" inföll den stackars modern bleknande
och drog sitt barn intill sig.

Marina hade aldrig haft någon hemlighet för sin
mor; det obetänksamma barmhertighetsverket med den
lilla flickan var den enda omständighet i hennes
oskyldiga och hvardagliga lif, som hon förtegat, af
fruktan att modern icke skulle tillåta de små
uppoffringar, som det kostade henne; nu kunde det emellertid
icke hjelpas, hon måste berätta hela händelsen,
liksom uppträdet hos Sy-Thilda, om det besynnerliga
brefvet skulle kunna förklaras.

Fru Tullbom lyssnade med orolig uppmärksamhet,
och då Marina slutat sin bigt, inträdde ett par
minuters tystnad.

"Mamma, är du ond på mig? ... Har jag handlat
mycket obetänksamt?" hviskade hon helt ängslig och
förlägen, då modren ännu teg.

"Visst har du det, mitt stackars oerfarna barn,"
sade denna slutligen och kysste med mer än vanlig
ömhet dotterns panna. "Du besinnade icke, att
bördan och ansvaret för det der fattiga barnet
öfverstiger din förmåga i alla afseenden, men det är icke
detta, som mest oroar mig ... Det är din olyckliga
bekantskap med löjtnant Krapp."

"Men, mamma, han ångrar ju sin häftighet och
har dessutom rest sin väg ..."

"Ja, detta är då det bästa, ty en dylik
menniskas ånger betyder säkert ingenting ..."

"Det förefaller mig likväl, som om han vore ädel
och rättänkande, fast hans häftiga sinne aldrig blifvit
kufvadt."

"Och detta är just en mycket vigtig och vådlig
sak; om ett vildt och passioneradt lynne kunde gälla
såsom ursäkt för våra dåliga handlingar, så skulle
hvilka brott som helst kunna begås, det vet du nog
... Det der är en menniska, som är bäst att undfly ...
Jag önskar, att du aldrig hade sett honom."

"Han säger likväl, att han älskar mig," sade
Marina sakta och blygt.

"Då bedrar han både dig och kanske äfven sig
sjelf; den känsla, som ger sig tillkänna på dylikt sätt,
är icke kärlek, utan endast en nyck, ett lidelsefullt
tycke, som icke är mycket smickrande för dig. Både
hans bref och hans opassande uppförande gifva mig
en mycket dålig tanke om honom."

"Han hade ämnat fria till mig och ..."

"Mitt kära barn, dermed hade han ju endast ökat
sin obetänksamhet ... Löjtnant Gideon Krapp eger,
efter hvad jag hört, knappt rocken på kroppen, som

man säger, och han vet säkert, att du är lika fattig
som han; en förnuftig och hederlig karl kan under
sådana omständigheter icke tänka på giftermål."

"Nej, kanhända, men ..."

"Hvad menar du, Marina? Hvarför försvarar du
honom?"

"Jag vet icke riktigt, men ... men det förefaller
mig, som om man väl kunde tillstå, att man älskar
en person utan att derför nödgas gifta sig genast, för
att handla hederligt ..."

"Visserligen, men likväl bör väl finnas någon
förnuftig anledning att slutligen kunna gifta sig."

"Jag tycker icke det är så nödvändigt."

"Jo min vän. Jag vet nog, att vid dina år
tänkte jag olyckligtvis på samma sätt. Jag inbillade
mig, att man hade alldeles nog för sin sällhet och
tillfredsställelse, att helt platoniskt älska hvarandra, och
jag förjagade derför icke i tid den böjelse, för hvilken
jag sedan gaf vika, i det jag gifte mig ... Jag har
sedan hårdt fått plikta för detta misstag ..."

"Du ångrade då, att du hade gift dig?"

"Ja, många gånger, och ganska bittert."

"Men du älskar ju min far?"

"Just derför är det tungt att vara orsaken till
bekymmer och försakelser, hvartill hans lynne icke
passar, och att hafva neddragit honom till ett lif af
fattigdom och obemärkthet."

"Du har orätt, mamma. Om han älskade dig,
så skulle han hafva blifvit olycklig, skild ifrån dig."

"Se der, hvad vi qvinnor inbilla oss!" utbrast
modren sorgset. "Ack, min vän, hvad detta misstag
har åstadkommit mycket ondt! Det verkliga är, att
det i alla händelser ligger en stor olycka uti att älska
en fattig man, då man sjelf icke är lyckligare lottad,
ty huru man i detta fall handlar, så skall han i
tysthet komma att anklaga oss; om vi älska nog högt och
oegennyttigt, att afstå ifrån hans kärlek, skall han
anse det som köld och trolöshet, och tro sig hafva
förlorat den sällhet och den moraliska kraft, som skulle
hafva gifvit färg och riktning åt hans lif; och om vi
gå in på att dela detta lif, så skall han ännu säkrare
komma att anse oss såsom hindret och förderfvet för
hans framtid och lycka. Det är derför nödvändigt att
söka vakta sitt hjerta för en obetänksam och olycklig
böjelse."

"Hvad menar du med en obetänksam böjelse?"
inföll Marina häftigt och med tindrande ögon.

"Jag menar en sådan, som framlyser ur detta
tvära, afbrutna, egoistiska och lidelsefulla bref. Men
låt oss icke tala mera härom ... Gud vare lof, att du
haft förtroende till mig! ... Vi skola nu för all
säkerhet laga så, att du får göra den länge påtänkta resan
till tant Sophie, så glömmer du snart bort hela denna
obehagliga sak; och ifall löjtnant Gideon verkligen ens
skulle hafva så mycken hållbarhet och stadga i sina
förflugna känslor, att han återkommer för att söka
dig, hvarpå jag nästan tviflar, så finner han fogeln
bortflugen."

Den välmenande frun hade med oro mycket väl
märkt sin dotters gryende böjelse, men hoppades, att
hennes lilla föreläsning, skärpt af hennes egen
ledsamma erfarenhet, skulle qväfva ett så vådligt och
olyckligt tycke, och att nyheten af en utflygt ur
hemmet skulle helt och hållet återställa lugnet och
jemnvigten i hennes barns hjerta.

Stackars mor, hon visste säkert icke, att allt sedan
verlden stått hafva dylika välmenande varningar
gifvits och mottagits med samma goda uppsåt och samma
klena verkan.

Marina satt tyst, försjunken i tankar, och fru
Tullbom steg upp, kysste ömt hennes nedlutade
hufvud och ämnade lemna rummet, då dörren varsamt
öppnades och fru Kantarells lurfviga peruk och
spelande ögon syntes utanför.

"Får man stiga in? ... Ursäkta, om jag kommer
och stör!" utropade hon och hoppade muntert in i
rummet. "Jag står just på resande fot; för nu har
jag bestämt mig att antaga platsen på mejeriet ...

Jaså, kanske herrskapet icke hört det? Det är ett
mycket storartadt mejeri i Småland ... det ska' bli
riktigt trefligt; men jag ville nu först fråga efter hos
herrskapet, om ni icke skulle vilja öfvertaga ett par
ståtliga vefmanglar, som jag icke kan föra med mig;
jag kom öfver dem för rampris och skall sälja dem
billigt ... Det skulle just passa för äldsta fröken här,
att hafva en liten nätt sysselsättning; de gifva sina
hundra procent, när man drar sjelf ... man måste vara
om sig och skaffa sig litet förtjenst, det är så gladt för
ett fruntimmer att kunna sköta sig sjelf här i lifvet ...
Jag har en bekant, en fröken Vimmelkant,
obeskrifligt snäll menniska, men som haft sina tragiska öden
vis à vis en löjtnant Krapp; hon ville, att vi skulle
tillsammans etablera ett kommissions-kontor, men jag
tyckte, att det luktar så illa, och så bestämde jag mig
för mejeriet ..."

"Löjtnant Krapp," inföll fru Tullbom och kastade
en blick bakom sig för att se, om Marina var qvar i
rummet. "Känner fru Kantarell någon med det namnet?"

"Nej, jag känner honom icke, men jag har hört
Neptunia Vimmelkant tala om honom. Stackars
Neptunia! Ståtlig qvinna! ... men ett offer förstås ... Nå,
det är icke värdt att bry sig om sådant; då är
mejerirörelsen mycket lugnare och ..."

"Frun är då kunnig i den saken?" inföll med
tankspridd min fru Tullbom, som tyckte sig hafva fått
en vise bekräftelse på sin föreställning om den
förmente löjtnant Krapp och önskade, att Marina, som
likväl redan smugit sig ut genom sängkammaren, äfven
hade hört fru Kantarells yttrande.

"Kunnig! Jag? ... Jo,det är säkert," återtog denna.
"Jag kan allt hvad jag slår mig på ... Jag satte mig
genast att läsa en hel hop saker om sjelf silande
mjölkbunkar, turbintjärnor, rappskakor, Swartsiska
afkylningsmetoden och allt det der; och under vägen skall
jag läsa "Studier och kritiker om gräddsättningen" ..."

"Kritiker om gräddsättningen?" afbröt fru
Tullbom förvånad.

"Ja, det förstås; studier och kritiker höra alltid
ihop ... det är så modernt ... Jag skall läsa det der ...
det ska' gå som en dans ... Men hur gör herrskapet
med manglarne? ... Inte? ... Vågar ni er icke på
affären? ... Nå, lika godt, jag finner nog köpare; manglar
med stenskifvor och cylindrar af ek! ... Jag skulle
mycket väl ha kunnat soutenera mig bara på dem,
fastän den här brådstörtade flyttningen gör mig en
förlust på en tusen kronor ... Och hvad många saker
jag mist sedan! ... Det är omöjligt att hålla reda på
allt ... Herrskapet har väl icke händelsevis observerat
en kött-tina, innehållande en doffelpaletå, alldeles ny,
med falsk utter omkring ... den var nedlagd
tillsammans med en fotogenlampa för malens skull. Malen
tycker icke om fotogenlampor; det har jag sjelf hittat
på ... Det var samma paletot, som jag hade på mig,
när jag var inne här och tog afsked ..."

"Men, min Gud, om frun hade den på sig, så kan
den väl icke ligga qvar här?" af bröt fru Tullbom,
förvånad öfver hennes förvirrade ordsvall, och öppnade
dörren åt köket i förhoppning att afkorta det
obehagliga besöket.

"Ja, det är sannt! Kors, hvad jag är distrait,"
utropade fru Kantarell skrattande. "Då kan den icke
vara här; den har väl kommit ned i källaren, så vida
jag icke skulle hafva tappat den ... Ursäkta, att jag
uppehållit! ... Usch, ett sådant väder det har blifvit!
Regnet öser ned, och jag som icke har någon paraply!
Var så snäll och låna mig en, hur simpel som helst ...
Jag tackar! Adjö! ..."

*

</chapter>

<chapter name="13.">
<h2>13.</h2>

Klockan är åtta på qvällen. I grosshandlaren
Tullboms stora våning är alldeles öde och tomt.

Jungfru Josefina och en af hennes kamrater hafva
nyss kommit tillbaka, sedan de ledsagat frun och

hennes båda balklädda döttrar ned till vagnen för att akta
släpkjolarne i trappan.

Gasen brinner ännu i tamburen, ett ensligt ljus
lyser i kronan i matsalen, alla dörrar stå öppna, och
i salongen äro ännu tvenne ljus placerade på golfvet
framför trymån, der man verkstält den sista afgörande
mönstringen af toaletten och granskat släp,
garneringar, band och blommor både bak och fram.

Eva står ensam qvar vid fönstret, för att vid
lyktskenet utanför på gatan beskåda embarkeringen
och instufningen i täckvagnen af alla dessa kjolar,
som fylla den från golf till tak.

I de inre rummen herrskar en förvirring och
oreda, som om man hals öfver hufvud flytt för fienden.

Fröknarnas kammare utmärker sig i synnerhet
genom öppna byrålådor och kringkastade kläder. Här
ligger en massa löshår, der en utstjelpt ask med nålar;
kammar och borstar bland förkastade blommor och
band; der en handske, som remnat vid pådragningen,
en solfjäder, som kanske blifvit glömd, och ett par
skor, som midt på golfvet tyckas bilda ett djerft och
vågadt språng för att undkomma strumporna, hvilka
trånfullt sträcka sig bakefter dem; och allt detta
virrvarr upplyses af en osande lampa, i brådskan allt för
högt uppskrufvad och hvars spräckta glas fallit under
bordet.

Jungfru Josefina griper sig emellertid an med
kraft; alltsammans skjutsas — visserligen utan
synnerlig urskilning — med fart in i lådor och
garderober, och snart är ordningen återstäld.

Eva hade granskande gått tillbaka genom
rummen, stälde ljusen på deras plats och ämnade släcka
lamporna, för att i sin egen lilla kammare njuta af
ensamheten och tystnaden efter den bullersamma,
brådskande och likväl långsamma baltoaletten.

Alla dessa misslyckade, raknade lockar och
stickande hårnålar, dessa bristande skoband, isydda med
feberaktig brådska, fåfänga eftersökningar af förkomna
persedlar, mödosamt upptornade och åter nedrifna
frisyrer, blossande kinder och snäsiga anmärkningar, som
satt hennes eget tålamod och de båda kusinernas
nyckfullhet och tillfälliga sinnesoro på ett hårdt prof, voro
nu lyckligt öfverståndna, och det sista ljudet af den
bortrullande vagnen var derför vid dylika tillfällen en
verklig musik för den stackars Eva.

Hon hade emellertid icke hunnit längre än in i
salongen, då man ringde på tamburdörren, och hon
kände en obehaglig aning, att den efterlängtade
stillheten skulle blifva störd.

"Du har väl hängt ut visitlådan?" sade hon hastigt
åt kammarpigan, som gick att öppna.

"Ja bevars, men det är säkert något bud."

Eva lyssnade och hörde en minut derefter genom
den halföppna dörren följande samtal mellan den
främmande och jungfru Josefine:

"Är grosshandlaren hemma?"

"Nej, herrskapet har just nyss farit på bal till
professor A."

"Äro allesammans borta?"

"Nej, lilla fröken Annie och fröken Eva äro
hemma förstås ..."

"Kanhända att jag kan få träffa fröken Eva?
Var god och gå in och fråga henne derom."

Det var lektor Gallgren, som emellertid aftog sin
ytterrock och satte sin käpp ifrån sig.

Eva hade igenkänt hans röst och gick emot honom
med ett småleende, som för tillfället var framkalladt
mera af artighet än välvilja.

"Ursäkta mig, fröken Eva," sade lektorn med en
sned blick på den nyfikna Josefina, som låtsade med
sitt förkläde afdamma stolarne för att kunna stanna
inne och få del af lektorns ärende. "Jag tänkte få
träffa er onkel, men efter som jag nu är här — jag
går så sällan ut — så kan ni väl tillåta mig att sitta
ned en stund och språka med er litet; eller huru?"

"Mycket gerna, i fall ni vill vara belåten med
mitt sällskap," svarade Eva icke utan en hemlig suck
öfver förlusten af sin påräknade ensamhet.

Lektorn följde henne in i salongen; jungfru
Josefina aflägsnade sig, öfvertygad att ingenting
intressant gick förloradt för henne, och Eva sköt artigt
fram en stol åt den gamle sträfve skolkarlen, som till
hennes förvåning med en orolig och nästan blyg
uppmärksamhet betraktade henne.

"Jag tror, att det börjat snöa litet i qväll?" sade
Eva, användande den vanliga dumma inledningen för
en konversation, och tog sitt arbete, som låg på
bordet vid soffan.

"Det är möjligt ... Jag gaf icke akt derpå,"
svarade lektorn tankspridd.

En temligen lång tystnad uppstod, och den unga
flickan undrade inom sig, om han kanske glömt, hvar
han befann sig, och trodde sig hålla tentamen med en
svarslös skolgosse.

Ändtligen lyfte han upp hufvudet med en viss
beslutsamhet och sade sakta:

"Det förefaller mig, som om ni icke vore lycklig
här i huset, fröken Eva ... förlåt min uppriktighet,"
tillade han, då han såg henne rodnande nedböja
hufvudet, "men ni har sedan någon tid sett mera blek
och allvarsam ut än vanligt, och jag har af er tant
händelsevis fått höra, att ni tänker lemna edra
slägtingar?"

"Det är sannt; och efter ni alltid varit så vänlig
och intresserat er för mig, så vill jag taga tillfället i
akt och rådfråga er om denna sak ... Ingen kan vara
mera lämplig än ni, som sjelf är lärare, att upplysa
mig om ett och annat, ty jag tänker söka en plats
som skollärarinna i landsorten."

"Ja så," sade lektorn helt enstafvigt.

"Ser ni," fortfor Eva och uppdrog ur sin
klädningsficka ett bref, som just var detsamma, hvilket
Marina varit sysselsatt att läsa, då Helworth
öfverraskade henne hos Sy-Thilda, "I detta bref erbjöds
en af mina bekanta, en sömmerska, som icke är mera
kunnig än jag, att lära småbarnen i en folkskola; hon
vill eller kan icke begagna sig af detta anbud, och jag
har tänkt att kunna få denna plats i hennes ställe."

Lektorn tog mekaniskt brefvet, som var ifrån en
rik familj på landet, der Thilda ofta varit som
sömmerska och biträde.

"Nå ja, det förslaget är kanske icke så oklokt, i
fall ni icke har något bättre," svarade han och
genomögnade papperet flyktigt.

"Fattiga flickor hafva icke många förslag att välja
på," inföll Eva, till hälften skämtsamt, till hälften
melankoliskt.

"Det är sannt; men emellertid har jag just
kommit hit för att göra er ett annat ... Jag har icke
allenast, som ni nyss sade, intresserat mig för er, utan
jag har också fattat mycken tillgifvenhet för er, och
jag ämnade nu fråga er onkel, om han trodde, att
jag med något hopp om framgång kunde begära er
hand ... Jag tycker emellertid, att det icke behöfs så
långa preliminärer för en så enkel sak, och jag
vänder mig nu direkte till er-sjelf och ber er besinna,
om ni icke skulle vilja blifva min hustru ... Vänta,
Eva!" tillade lektorn hastigt, då han såg hennes
förvåning, och lade sin torra knotiga hand på hennes
arm. "Vänta, det är icke ert svar jag i afton vill
hafva, det är endast hoppet, att ni betänker er och
minnes, att jag alls icke begär annat af er, än den
aktning och vänskap jag sjelf kan gifva och som jag
tror är mera pålitlig än något annat för en lycklig
sammanlefnad."

"För en lycklig sammanlefnad, ja, men är det väl
tillräckligt för äktenskapet?" sade Eva småleende.

"Jag tror det."

"Men jag kan icke dela er tro ... Ehuru jag redan
har för er all den aktning och vänskap, hvarom ni
talar, så anser jag er icke kunna vara domare i
denna sak."

"Hvarför?" sade Gallgren torrt och fixerade henne.

Eva nedslog ögonen och teg.

"Gif mig ett antagligt skäl, hvarför en
fyratiofemårig man skall ega mindre omdöme än en tjuguårig
flicka."

"Skälet är just de fyrtiofem åren."

"Ah, jag förstår! Ni menar då ..."

"Ingenting annat än att alla de torra
rosenbladen, till exempel i den kinesiska krukan der borta i
vrån, icke mera kunna bedöma eller sakna fjärilens
smekningar och daggens friskhet."

"Och potpurrikrukan gör derför bäst att stanna
i sin vrå och icke stiga fram och breda ut sina torra
blad för att fånga fjäriln, vill ni säga. Den skulle dö
i dess unkna porslinsfamn, och trösten att ligga
derinne balsamerad och förvarad mot både storm och snö
vore icke stor. Ni är en mera bestämd och
skarpsinnig flicka, än jag trodde, och mitt förslag passar
icke för er ... jag finner det," sade lektorn kärft.

"Blif icke ond på mig," inföll Eva och fattade
smeksamt hans hand. "Ni kom ju för att språka med
mig, och ni bör derför med tålamod åhöra mina skäl
och inkast ... Man fattar icke ett vigtigt beslut utan
att först öfverlägga derom."

"Det var ju också endast om detta jag bad er;
men ni är ännu den friska rosen, som yfves af er
ungdom och skrattar åt den gamla porslinsvasen, som
bjuder er skydd."

"Nej icke så, men om porslinsvasen försäkrar den
stackars blomman, att luft och sol äro alldeles
onödiga för en lycklig sammanlefnad, så tror hon honom
icke," sade Eva skrattande.

"Och likväl har den rätt."

"Båda hafva rätt. Hvad som är lifvet, lyckan
för den ena existerar icke mera för den andra."

"Men i brist af både lycka och solsken och
blomster, hvarpå verlden sannerligen icke brukar hafva
öfverflöd för en fattig flicka som ni, är det godt att
hafva ett lugnt och trefligt hem, äfven om det icke
är annat än en gammal kruka, som erbjuder detsamma
och som "till ersättning blott begär, att den lilla
blomman skall sprida sitt friska doft inom hennes väggar."

"Under det hon sjelf vissnade och förtorkade der?"

"Hon skall ju i alla händelser en dag vissna och
förtorka ... är det då en så stor lycka att nedslås af
stormen, blekas af regnet och se sina blad smutsade
och nedtrampade mot jorden?"

Eva satt tyst och lutade hufvudet allt djupare
ned; en bitter aning om sanningen af hennes gamle
friares ord hade smugit sig genom hennes hjerta; hon
räckte honom slutligen handen och sade vänligt:

"Ni är en god och klok man, och jag är stolt
och tacksam öfver att ni velat hafva mig, som är så
ung och okunnig, till er maka ... Det förefaller mig
likväl, som om jag skulle handla orätt emot oss båda,
om jag ginge in på ert förslag."

"Vi skola nu icke mera tala om den saken; ni
känner min innerliga önskan, och jag väntar med
tålamod ert slutliga svar. Om himlen mulnar omkring
er och edra barnsliga idéer om den der så kallade
lyckan blifva förändrade, så påminn er, att gamle
Gallgren alltid tänker och säger detsamma, som han
sagt er i qväll ... Farväl!"

Den hederlige skolkarlen gick sin väg, och Eva
satt qvar orörlig på samma ställe en lång stund, helt
förvånad och försagd öfver det så hastiga och
oväntade giftermålsförslaget.

Hvad tänkte och kände hon väl?

Förnuftet hviskade till henne, att den stilla och
anspråkslösa ömhet, som nu erbjöds henne, kanhända
vore mera värd och af större varaktighet, än den
sväfvande föreställning om kärlek och framtida lycka,
hvilken ett par osammanhängande ord och en
oöfverlagd rörelse af kapten Vilfrid väckt i hennes själ.

Hvad betydde väl det der besynnerliga utbrottet
af en flygtig, kanske redan förgäten känsla, och hvad
hopp för framtiden fanns det väl den? ... Han hade
ju icke ens brytt sig om, hvad hon tänkte derom; han
hade endast gifvit vika för sin egen nyck, sitt
tillfälliga intryck; ingenting annat.

Allt det der var sannt; det betydde troligen
ingenting, och likväl afgjorde det helt enkelt riktningen
af den stackars flickans hela lif. Om detta olyckliga
ögonblick kunnat utplånas ur hennes minne, så skulle
hon nu kanhända gifvit den hederlige lektorn ett helt
annat svar och uppfattat hans framställning af
äktenskapets lycka lika lugnt och anspråkslöst som han sjelf.

Om man emellertid vill, att en menniska skall
vandra sin verld fram i träskor, så bör man icke visa
henne ett par sammetskängor, och om det är vår lott
att aldrig få något med af den beprisade kärlekens
sällhet, då vore det bra hyggligt att slippa se ens en
skymt af dess förrädiska fysionomi.

Olyckligtvis är det emellertid så, att ehuru man
uppfunnit hela kostymer, hvarmed man kan trotsa
både eld och vatten, så har man icke lyckats hitta på
ett enda plagg, som skyddar för den oberäkneliga
kärleken, hvilken oftast kommer, då den minst är väntad.

Medan de båda fröknarna Tullbom i full paryr,
med bara axlar och förtjusande toaletter dansade
under strålande ljuskronor, omgifna af dussintals unga
herrar, voro de likväl så fullkomligt fredade både för
frierier och kärleksdrömmar, som om de suttit i månen,
under det Eva der hemma i ensamheten hade hufvud
och hjerta fullt af båda delarne.

*

</chapter>

<chapter name="14.">
<h2>14.</h2>

Vintern var slut Eva hade verkligen fått den
plats hon önskade som lärarinna i en småbarnsskola
och hade för ett par månader sedan lemnat Stockholm.

Eleonore och Thérèse voro alldeles uppgifna af
trötthet och nöjen; de hade dansat på otaliga baler,
knappast somnat någon natt förrän klockan tre på
morgonen, och deras bleka kinder vittnade om deras

fashionabla lif. De behöfde nu restaureras af hafsluft
och bad, men deras omtänksamma mor ville icke
bestämma sin sommarsejour, innan den amerikanske
kusinen enligt sitt löfte återkommit.

Han hade efter endast ett par veckors vistande i
Stockholm rest sin väg, man visste egentligen icke
hvart; men man kunde icke misstaga sig på hans
tydliga afsigter, att vid återkomsten förklara sig och
uppfylla sin fars och hela slägtens önskningar.

Förutom fröken Thérèses egen glada öfvertygelse
härom hade fru Tullbom på ett mycket fint och
sinnrikt sätt sonderat hans vän och ständige följeslagare,
den "försmädlige löjtnanten", och fått af honom en
fullkomlig bekräftelse på, att Einar Helworth
verkligen gjort sitt val och var alldeles förälskad i en af
sina kusiner.

Löjtnanten hade likväl för egen del uttalat en
liflig oro, att denna kärlek möjligen icke var besvarad,
och den smickrade och lyckliga fru Tullbom, som var
långt ifrån att ana hans verkliga mening, förtrodde
honom då i sin ordning, att den i fråga varande unga
damen, hvars namn hon icke ville nämna, troligen icke
begärde bättre än att få gifva sitt ja och samtycke.

Allt var således på bästa sätt arrangeradt, och
då Marina skickades till sin moster i en prestgård på
landet, ansåg grosshandlarens familj det ganska visligt
handladt, eftersom "stackars Marina" väl i alla
händelser borde förblifva ogift hellre än att tillåtas
mottaga den tvetydiga hyllningen af en person, som var
både fattig och oförskämd.

"Det skulle aldrig kunnat hända, att någon af
mina flickor uppmuntrat en sådan menniska," sade fru
Albertine Tullbom, "och man kan också af de här
herrarnes uppförande märka, hvilket olika anseende
de båda familjerna Tullbom ega i verlden," tillade hon
med sjelfkänsla, i det hon satte sin pinee-nez till rätta,
för att kunna bedöma en mängd af sidenprof med
utsatta pris, som Eleonore medfört ifrån sin
förmiddagspromenad.

"Farbror Ulriks lefva också icke det minsta med
i societeten, och ingen menniska känner dem," inföll
Thérèse. "Jag tycker det är riktigt ledsamt att
presentera dem, när de någon gång äro hos oss; tant tar
sig så illa ut i sin gamla sidenklädning, som man sett
sedan urminnes tider."

"Det är icke bättre, när man möter dem på
gatorna," tillade Eleonore. "Marina ser ut som en
symamsell, och tant har sina hattar oförändrade i tre
år, och hennes kappa är lika gammal som hennes
äktenskap ..."

"Jag var riktigt generad härom dagen för baron
Festenheldts, som gick bredvid mig ... Jag visste icke,
om jag skulle låtsa känna dem eller ej."

"När du nu snart blir gift, Thérèse, så kommer
du då ifrån hela Tullbomska slägten ... Fru Helworth
låter bra mycket bättre än fröken Tullbom ... Vet du,
jag har tänkt, att när Einar ordentligt förklarat sig,
så bör du sätta som ett vilkor för ditt samtycke, att
han genast skiljer sig ifrån den der obehagliga
menniskan, löjtnant Krapp, som jemt hänger honom i hälarne
och blandar sig i allt hvad han säger och gör."

"Det är en riktig parasit, som pappa säger,"
inföll Eleonore och höll proflapparne på afstånd
framför sig.

"Men jag vågar det knappt ... Einar är fasligt
fäst vid honom; han kan knappt yttra ett ord utan
att först titta på den försmädliga varelsen, liksom han
vore en skolpojke bredvid sin magister."

"Och allting tycks han göra narr af ... Han
liknar med sina plirande ögon och sitt satiriska skratt
just den der långbente herrn med tuppfjädern som vi
sågo i Faust ... Hvad var det han hette?"

"Du menar Mefistofeles?"

"Ja, just han."

"Men det är en vacker karl i alla fall ..."

"Fy då! Då är väl min snälle Einar bra mycket
trefligare."

"Ja, men om löjtnanten beständigt ska' vara
bredvid honom, så blir han minsann icke treflig."

"Nej, det förstås, att så snart vi äro gifta, så får
han afsked; men det är bäst att vänta till dess."

"Thérèse" har alldeles rätt. Hon är så klok, att
man kan förvånas ... Det är bäst att vara försigtig ...
Men se nu hit och bestäm er för de har tygerna;
man är tvungen att tänka på sin toalett, innan vi
resa åt landet ... Ah, se der kommer Beate Ättehög
just lagom att hjelpa oss välja ..."

"Ja, tant har då en riktig "silkesblick" som hon
sjelf säger."

"Välkommen, min vän! Sitt ned ..."

"Åh, mina vänner! Jag har varit så förbi, att
jag icke kunnat röra mig!" utropade den gamla
fröken och sjönk ned på en stol. "Jag gick till Söder i
går på en supé hos justitierådet B. Mycket magnifik!
... Jag var så sjuk, att jag svimmade, när jag klädde
mig, och Lisa trodde, att jag skulle dö ..."

"Men då borde tant hafva stannat hemma."

"Ack nej! Jag vill icke mankera någon ... och
det friskar ändå upp att komma ut litet; jag blef
alldeles rask, bara jag kom dit."

"Du har en märkvärdig själsstyrka, Beate!"

"Åhja, man måste väl ... Men kära Albertine, har
ni icke hört något af Eva Bleckert. Hur finner hon
sig ... stackars flicka; hon slutar visst aldrig lyckligt ...
Oss emellan sagdt, så äro ni väl nöjda, att hon tog
detta parti?"

"Ja, naturligtvis ... Med mina grundsatser ... och
för flickorna sedan ... Det var emellertid kanske icke
så farligt; såsom hon sjelf berättade händelsen, så
förmodar jag, att kapten Vilfrid varit litet lifvad på aftonen
och icke så noga visste, hvad han gjorde."

"Mycket möjligt; men i alla fall, då hon icke
ropade på hjelp, icke gjorde den minsta affär af hans
påflugenhet, utan teg och samtyckte, så misstänker man
förhållandet."

"Ja, mina flickor skulle hafva handlat på
annat sätt."

"Det blef emellertid ett obehagligt sqvaller om
saken ... Jag begriper icke, huru alla menniskor fingo
reda derpå."

"Åh det flyger alltid omkring."

"Det är märkvärdigt! Vet mamma, jag tror, att
stackars Evas rykte är riktigt förstördt."

"Det undrar jag icke på. Det går ganska lätt ...
man kan aldrig vara nog försigtig ... när folk har
pratat en tid, så glömma de sjelfva saken, men de
glömma aldrig att rynka på näsan åt <i>namnet</i>, som
kanske var ganska oskyldigt inblandadt deri. Vilfrid
skulle nu icke kunna gifta sig med henne, äfven om
han ville, för sina kamraters skull ... och hela
verldens dessutom."

"Nej, det är ganska sannt."

"En flickas rykte är ett poleradt stål, man andas
derpå och det blir matt", reciterade fru Tullbom
patetiskt.

"Mycket riktigt ... stackars flicka!"

"Stackars flicka!" upprepade på en gång alla dessa
ytliga och tanklösa qvinnor, som icke reflekterade, och
verkligen icke hade någon reda på, att det just varit
de sjelfva, som skapat detta dåliga rykte.

*

</chapter>

<chapter name="15.">
<h2>15.</h2>

Det händer icke så sällan, att då vi tro oss hafva
hittat på någonting riktigt klokt, så befinnes det vid
utförandet vara en stor dumhet; och då vi göra en
lång omväg för att undgå en fruktad händelse, springa
vi ofta, så att säga, rakt i famnen på densamma.

När Marinas mor af fruktan för ännu ett möte
mellan sin dotter och den förmente löjtnant Krapp
helt hastigt skickade den unga flickan bort ifrån
hemmet, så begick hon ett fullkomligt misstag.


I sin oro för dottrens framtid hade hon
meddelat sig med sin man, ty det finns få saker i verlden,
hvarvid icke penningen utgör "nervus rerum", och det
var således alldeles nödvändigt att få revisorns bifall
och medverkan till hennes plan att aflägsna Marina.

Revisor Tullbom, som var så angenäm för sina
vänner, var emellertid icke alldeles så älskvärd som
far och make, och det var med ganska osäker och
ödmjuk röst, som hans hustru en dag framkastade den
första insinuationen om Marinas resa, under det hon
var sysselsatt att med afsigtlig långsamhet knyta sin
mans hvita halsduk, ty han höll just på att göra sin
toalett för en middagsbjudning.

Hon hade blifvit inkallad för denna vigtiga
förrättning, och tillfället tycktes vara väl valdt, då
revisorn aldrig var vid bättre lynne än i afvaktan på en
"fin middag", der han kunde få tillfälle att återkalla
något af sin forna prisade talang att hålla tal och
vara rolig.

"Resa bort!" utropade han förvånad, då hans
hustru slutat. "Skulle Marina resa bort, derför att
en karl kanhända sagt henne några små artigheter?"

"Artigheter, hm ... Nej, just icke det ..."
svarade frun, som icke ville svika dottrens förtroende
genom att relatera hela saken, utan endast framställa
en liten passande resumé deraf.

"Kanhända har han varit ohöflig då? I det
fallet behöfva ni endast underrätta mig derom, och jag
skall nog visa gunstig herrn till rätta, så att han
minnes det, utan att man behöfver så dyrbara mesyrer
som att resa sin väg, för att undkomma honom."

"Ja, jag vet nog det, men jag fruktar, oss
emellan sagdt, att Marinas eget lugn är i fara ..."

"Åh prat, Marina är väl icke så enfaldig, att hon
mister sitt lugn för så litet ... Men ser du icke, att
halsduken sitter snedt och snibbarne äro för långa,"
tillade revisorn, som egentligen lemnade mycket liten
uppmärksamhet åt sin hustrus framställning, men så
mycket mera åt sitt eget vigtiga förehafvande. "Kan
du icke få knuten bättre; sätt en knappnål i nacken,
så att halsduken icke skrider ... Aj fan! Akta dig då;
du sticker mig ..."

"Förlåt! förlåt, kragen är så styf ... Så, nu är
det bra."

"Hvar äro mina svarta kläder? ... Har ingen
menniska tänkt på, att jag skulle bort?"

"Jo, de ligga ju der på soffan; se här," sade fru
Amelie, som endast funderade på att åter kunna
upptaga det ämne, hvilket låg henne om hjertat och derför
tillade, i det hon hjelpte sin man att påtaga fracken:

"Ett obetänksamt tycke för en fattig karl skulle
vara en stor olycka för Marina; det inser du nog."

"Ja, något sådant vill jag icke höra talas om ...
Hon har väl fått förnuft för att bruka det, och jag
hoppas ..."

"Visserligen, men du vet sjelf ... vår egen
erfarenhet ..."

"Låt oss aldrig tala om våra dumheter," afbröt
revisorn och ryckte häftigt upp sin byrålåda för att
taga en ren näsduk.

"Men just derför borde vi väl söka förekomma ..."

"Kära du, prata nu icke om det der. Låt hvar
och en sköta sig sjelf; Marina är ju tjugu år, och hon
får handla på eget ansvar; det är icke värdt att
bekymra sig derom i förtid," inföll mannen och snurrade
häftigt rundt omkring i rummet under sökandet efter
sina handskar.

"Jag ville så gerna spara henne den möjliga
ångern öfver ..."

"Bah, det vore aldrig värdt," afbröt han
fläktande otåligt med handen, i det han med djupt intresse
framför spegeln granskade sin peruk och sökte utsprida
håret så ledigt och naturligt som möjligt öfver pannan.

"Tänk ändå på saken, käre Ulrik; det kan icke
kosta så mycket, och du vet, att Sophie flere gånger
bedt oss att få ha Marina hos sig någon tid."

"Nå ja, om din syster vill betala resan, så är det
väl icke omöjligt ... Vi få väl se framdeles; adjö, min
lilla gumma ... Se så, för fan! Nu är min ytterrock
icke borstad! ... Hvad har Anna för förhinder i dag?
... Anna! ... Marina! ... Ingen menniska finns, och
klockan är half fyra! ..."

"Vänta, min vän; det ska snart vara gjordt ...
Jag har råkat att skicka bort Anna, och Marina sitter
och läser med lilla Ida."

Frun fattade brådskande klädesborsten i
tamburen och började af alla krafter och med bästa vilja
att söka utplåna stänket af gatsmutsen, ännu fuktig
sedan hennes man nyss kommit hem, men fläckarne
voro envisa, och förtretad öfver dröjsmålet harskade
sig revisorn flere gånger med otålighet och utbrast
slutligen efter ett par sekunder:

"Det får vara! ... Det är ingen tid att hålla på
längre ... Det hade varit bättre, om du tänkt på min
ytterrock än på Marinas kärleksaffärer."

Han slog häftigt igen tamburdörren framför näsan
på hustrun, som i sin ifver och välmening ämnat
honom ännu ett behöfligt tag med borsten och som
nu, helt andfådd af brådska och ansträngning, suckade
öfver sin ofrivilliga förseelse, likväl mera för den
menliga verkan den kunde hafva på hennes planer för
sin älskling, än för ytterrockens skull.

Hvad dessa planer emellertid angick, så skulle
revisorn egentligen icke haft någonting emot att
uppfylla dem, för så vidt de icke på något sätt generade
honom sjelf; men ingenting kan väl vara mera genant,
än att gifva ut penningar, då man har mycket litet
deraf. Om Marina kunnat flyga bort som en fågel,
så hade hennes färd visst icke väckt hennes fars
missnöje, knappt nog hans uppmärksamhet, men nu tog
den alltid mer eller mindre hans kassa i anspråk, och
det är alls ingen angenäm sak att vara den
"ansvarige utgifvaren" af den knappa summa, hvarpå man
med hustru och sju barn skall lefva.

Det är emellertid sällsynt, att en qvinna, hon må
vara så mild och undergifven som helst, och kanske
snarast då, icke lyckas att genomdrifva sin vilja, så
vida denna vilja för tillfället åtminstone har någon
verklig energi. Fru Amelie var en både klok och
from qvinna, hon älskade sin man betydligt mera, än
han älskade henne, och då deras tycken voro stridiga,
underordnade hon sitt eget under hans i alla andra
afseenden, än hvad som rörde deras barn.

I detta fall hade hon en bergfast tro på den
moderliga instinktens öfverlägsenhet öfver mannens
beqväma och flacka åsigter, och med tyst och ihärdig
kraft vidhöll hon sina beslut, hvilka hon också
vanligen lyckades utföra under sådana omständigheter och
på ett sådant sätt, att mannen till slut ansåg dem
såsom sina egna.

Man har så ofta och så hårdt fördömt qvinnans
så kallade "list" och hennes konst att i hemlighet
besegra och leda mannen. Allt beror emellertid på
hvem som begagnar den, och många gånger skulle man
kanske hafva mera skäl att beundra och välsigna denna
förmåga.

Huru många inskränkta och lättsinniga eller råa
och supiga män, oåtkomliga både för klokhetens råd
och kärlekens böner, hafva icke så småningom och
mot sin egen vilja, just genom denna "list" förts till
förbättring, huru många kronor hafva icke blifvit
sparade och undandragna krogen och huru månget litet
barn har icke deri sett det enda skyddet för sin späda
kropp och sin outvecklade själ.

Den hemliga kraften att, stilla och kärleksfullt,
emot hans vilja och vetskap, leda den sträfve,
egoistiske mannen efter sin önskan är hos den hederliga
qvinnan kanhända, när allt kommer omkring,
någonting liknande förmågan hos biet, som af en bitter eller
giftig växt bereder en helsosam honung.

Revisor Tullbom var både inskränkt och envis; han
älskade egentligen ingen annan än sig sjelf och
besegrades nästan aldrig öppet och frivilligt af skäl och förnuft;
hans tro på sin egen rättmätiga öfverhöghet och
odisputabla vishet skulle ingen kunnat rubba, och när
Marina en vecka derefter verkligen reste till sin tant,
försäkrade han med myndig ton, att det var alldeles
nödvändigt, och att han alltid yrkat derpå, ty modren
skämde bort henne i hemmet.

Den resa, som den unga flickan redan länge ansett
såsom ett stort och nästan oupphinneligt nöje,
förekom henne emellertid nu icke så särdeles rolig; hon
visste just icke något skäl, hvarför hennes tycke
förändrats, men modren, som såg hennes drömmande blick
och tankspridda utseende, anade det och lyckönskade
sig till sin seger med afseende på denna resa, hvilken
i hennes tanke innebar dottrens räddning ifrån ett
dåraktigt och olyckligt tycke.

Hvad Einar Helworth angick, hade han helt lugnt
och förnuftigt återtagit sitt eget namn och rest till
Norge för att afsluta några vigtiga handelsaffärer.
Vid sin återkomst till Stockholm ämnade han ställa
allt till rätta hos sina slägtingar, upptäcka
förvexlingen, tillstå anledningen till sin idé att föreställa sin
väns, löjtnant Krapps, person, anhålla om Marinas
hand och gifta sig i god ordning, såsom hans far och
hela slägten önskade.

Något egenkär och van vid allt för lätta
framgångar, satte han icke i fråga att genast få den unga
flickans förlåtelse i främsta rummet och hela familjens
sedan, helst han verkligen inför sig sjelf gjort ett heligt
löfte, att om Marina älskade honom och blefve hans,
skulle han allvarligt söka att beherrska sitt häftiga
lynne och blifva en lugn, god och förnuftig äkta man.

De affärer, för hvilka Helworth rest, blefvo
emellertid mer invecklade och långsamma, än han väntat,
och en hel månad förgick, innan han kunde återvända
och ännu en gång sammanträffa med sin vän och
lycklige representant, löjtnant Gideon.

"Ändtligen är jag då tillbaka! Tusan sådan lång
och tråkig färd!" utropade han och skakade hand med
löjtnanten, utan att i sin upprymda och glada
sinnesstämning märka dennes missnöjda och bekymrade
utseende.

"Ja, det var väl du kom ... jag är i en f-ns knipa,"
svarade Gideon och såg sig orolig omkring i rummet,
liksom om han fruktade, att någon lyssnade på dem.

"Nå väl, säg mig nu allra först, hur Marina mår?"

"Derom är icke godt att veta något ... Hon är
icke här!"

"Hvad menar du dermed?"

"Hon är bortrest ... Föräldrarne hafva skickat
bort henne."

Blodet rusade upp till Helworths tinningar; han
sprang upp som en ursinnig och frammumlade en
obegriplig ed; men påminnande sig det löfte om
sjelfbeherrskning han ämnade gifva, tryckte han häftigt
den knutna handen emot pannan och satte sig ned igen.

Vreden och bestörtningen beröfvade honom
emellertid målet för ett par sekunder, och det var ännu
med nästan otydlig röst han sade:

"Har hon icke frivilligt rest sin väg, säger du?"

"Jo, naturligtvis ... det var för att muntra sig ..."

"Hvar är hon då? Det måtte väl icke vara svårt
att finna henne ..."

"Nej, jag förmodar väl det; men jag vet icke,
hvar hon är."

"Vet du icke hvar hon finns? Och du har likväl
varit här en hel dag före mig, och du kom hit endast
och allenast för att skaffa mig alla möjliga
upplysningar om henne ..."

"Ja, det är nog sannt allt det der ... men ser du,
det har händt mig ett f-dt missöde ... Jag kunde icke
göra någonting deråt ... jag ... jag ..."

"Nå hvad? Säg ut, hvad har då händt dig?"
utropade Einar med en vrede och en otålighet, som han
knappt kunde styra.

"Ja det är så otrefligt ... så ruskigt, så ... jag är
som förlamad, som arresterad ... jag vågar icke gå ut
ur mitt rum ..."

"Men, så för fan! Säg då ut, eller ..."

"Lugna dig, Einar ... Se så, lugna dig ... sätt dig
ned i ro och tag saken kallt, som jag gör; jag skall
berätta dig alltsammans ... Det är en riktig historia,
ser du... en obegripligt försmädlig historia för mig;
jag vet icke, hvad jag skall taga mig till ..."

"Nå, vill du någonsin börja?" inföll Helworth,
som kastat sig ned på soffan och knäppt upp rock och
väst för att svalka sig.

"Saken är," fortfor löjtnant Gideon något
generad, "att det fins en viss fröken Neptunia
Vimmelkant, som ännu för en tio år sedan såg rätt bra ut,
en ståtlig, junonisk qvinna, en hjeltinna, en amazon
eller något dylikt ... Jag såg henne första gången till
häst med en revolver i handen; jag råkade helt
oskyldigt att egna henne min hyllning; du vet, att jag är
svag för qvinnor af alla slag, stora och små, alla, alla,
som Leporello sjunger ... Ack det är just min olycka!
Neptunia fann behag i min person; ja jag kan gerna
säga, att hon omfattade mig med glödande ifver och
fick det infallet att vilja gifta sig med mig ... Jag
kunde icke hjelpa det. Hvad skulle jag göra? ... Hon
borde hafva varit klokare och mera betänksam, ty hon
var redan nära tretiotalet och jag föga öfver tjugu ...
Nå, du förstår, huru det gick; jag rymde min väg,
men min förtjusande amazon kom efter mig,
förvandlad till en furie, och i denna skepnad har hon allt
sedan förföljt mig.

"Hvart jag tagit vägen och hur jag burit mig åt,
så har hon uppsökt mig och kommit för att anklaga
och chikanera och nedsätta mig på alla sätt ... Hon är
förskräcklig, skall du veta! Jag tror hon törstar efter
mitt blod ... Då jag som bäst tror mig hafva undkommit
och hoppas få vara i ro, så har jag henne öfver mig ..."

"Hon fordrar, "att hymen skall godtgöra hvad
kärleken brutit", som hon säger; för hon talar
alldeles som en dålig bok. Hon vill gifta sig med mig,
förstår du. Det var för hennes skull jag måste lemna
regementet, och då jag sedan fått plats på ett bruk,
så kom hon dit och larmade om mitt förräderi, och
höll ett offentligt föredrag om män och qvinnor och
förförare och rättigheter och allt sådant der, och eggade
upp alla menniskor emot mig och i synnerhet presten
i församlingen och min patron och alla gamla ogifta
fruntimmer i trakten, och jag måste fly som en utrökt
räf..."

"Men hvad har din fröken Neptunia att göra
med mina affärer?"

"Och det frågar du!" utbrast Gideon och sträckte
händerna emot taket med en förebrående blick. "Det
frågar du, som vältrat ditt namn och dina affärer på
mina skuldror ... Hon har spårat upp mig, begriper du;
hon har fått korn på den falska rol jag spelat, hon tror,
att jag vill gifta mig med Thérèse Tullbom, hon är
här och har säkert svurit att riktigt göra kål på mig ...
För att rädda mig, så länge jag kan, har jag stängt
in mig och låtit uppassaren säga, att jag är
sängliggande sjuk."

"Men du bor ju här under mitt namn liksom förra
gången?"

"Nej, jag ville icke, att man skulle tala om dig
här, förr än du verkligen fanns; jag kunde annars hafva
råkat illa ut ... Jag har emellertid icke vågat mig utom
dörren, sedan jag undkom Neptunia, som jag lyckligtvis
fick se i fönstret. Det är derför jag icke kunnat
uträtta ditt uppdrag."

"Nå, jag skall nog snart sjelf få reda på, hvar
Marina finns; och om du vill, så skall jag äfven i ditt
namn mottaga din efterhängsna Neptunia."

"Du vet icke hvad du säger ... Hon krossar äfven
den modigaste man," sade Gideon suckande.

I samma ögonblick inkom uppassaren och anmälde,
att ett fruntimmer, som flere gånger frågat efter
löjtnant Krapp, bad att genast blifva insläppt.

"Se der! Det är hon!" utropade Gideon med
förfäran. "Hvad skall jag göra? Huru bli af med henne?"

"Hon har redan varit här fyra gånger i går,"
inföll uppassaren, "och hon vill icke tro, att
löjtnanten var sjuk; hon har nu af portiern fått höra, att
herr Helworth ankommit för en half timme sedan;
och nu vill hon träffa honom, ty de båda herrarne
äro en och samma person, efter hvad hon tror."

"Bed fruntimret stiga in; jag är mycket nyfiken
och smickrad af hennes visit," sade Helworth
skrattande.

"Är du galen, Einar! Tag icke emot henne; hon
lemnar dig aldrig." hviskade Gideon förskräckt och
skyndade emot dörren till det inre rummet.

"Tyst, bry dig om ingenting ... försvinn du bara!"

Den stackars löjtnanten, hvars breda ansigte
syntes alldeles platt och grått af förfäran, lät icke säga
sig detta två gånger; han tog ett språng ut genom
dörren, som han stängde i lås på andra sidan,
lemnande sin vän att mottaga den fruktade älskarinnan.

Nästan i detsamma inträdde långsamt och
högtidligt ett stort beslöjadt fruntimmer, hvars figur och
rörelser ingåfvo en viss misstanke om, att det var en
förklädd karl.

Hon klef fram i rummet med långa steg,
stannade, såg sig mycket noga omkring och sade med en
dof och grof stämma, som liknade en buktalares:

"Jag söker löjtnant Gideon Krapp."

"Det är <i>jag</i>, min nådiga," svarade Helworth
bugande och gick artigt fram emot henne.

"Ni," återtog den beslöjade damen med en
verkligt fruktansvärd betoning.

"Ja, just jag; har ni något deremot? ... Eller
hvarmed kan jag vara er till tjenst?"

"Det är icke er jag söker."

"Inte? Nå så mycket sämre ... Det finns kan
hända någon annan med samma namn?"

"Djerfve yngling! ... Ni vågar drifva gäck med
oskulden, med den förnärmade qvinliga värdigheten,
med hämnden, hatet och den fasansfulla, heliga eden
att straffa förrädaren ..."

"Nej, Gud bevare mig ifrån alla dessa fasliga
saker ... långt derifrån," afbröt Helworth leende åt
hennes svulstiga utbrott.


"Har ni icke hört talas om Neptunia Vimmelkant,
denna okufliga hjeltinna i den stora tragedien, som
kallas Köns-urvalet."

"Nej, i sanning; jag har hvarken kännedom om
någon hjeltinna eller tragedi ... Jag inbillade mig, att
det var ett lustspel ..."

"Ni känner mig icke! Nå väl, se här mina drag!
Huru finner ni dem?" tillade den stora damen och
uppslog sin slöja med mycken effekt.

"Åh, inte så öfver sig," sade Einar, som i det
starkt markerade, knotiga och djerfva ansigte hon
visade honom hade svårt att finna något uttryck för
"oskulden" och den "förnärmade qvinliga värdigheten".

"Mitt ansigte bar en gång skönhetens
gudablomma, men en djerf och ovärdig hand härjade dess rosor
och lemnade mig endast kraften att hänmas mig sjelf
och hela mitt kön ... Jag skall berätta er min historia;
den är grym, upprörande, ty den är historien om hela
mitt förorättade, bedragna kön."

"Men vill ni icke vara så god och sitta ned? ...
Det blir tröttsamt att hålla ett så långt föredrag på
stående fot."

"Jo, jag tackar, så mycket hellre, som jag
beslutit att icke gå härifrån, förr än ni utlemnat den jag
söker."

"Hvad menar ni?"

"Jag menar, att Gideon Krapp finns hos er, och
att jag vill föra honom med mig härifrån."

"Men ni hör ju, att det är <i>jag</i>; och ni kan vara
så god och föra mig hvart ni behagar."

"Det är icke om er jag talar."

"Jag beklagar; ty jag kan icke disponera någon
annan än mig sjelf."

"Er vän Helworth till exempel, skulle jeg icke
kunna få träffa honom?"

"Det är omöjligt, ty han är sjuk."

"Då skall jag bli hans sjukvakterska, i fall jag
igenkänner honom; ty jag har sagt er, att jag icke
lemnar detta hus, förr än jag är öfvertygad, att
Gideon Krapp icke finns här."

"Men det är ju galenskap, min bästa fröken; om
ni verkligen har skäl att beklaga er öfver den ni
söker, så vore det väl ädlare och mera qvinligt, att
stanna i ert hem och med tystnad bära er saknad än
att med skrik och buller löpa efter er kallsinnige
älskare."

"Ha, hvilket språk!" utbrast fröken Neptunia,
hånfullt skrattande, "så talar fegheten och slafsinnet,
men jag är en fri qvinna, som icke tål en
förolämpning, och då jag hämnar mig sjelf, statuerar jag äfven
ett exempel för andra ...Jag har en rol, en mission
att utföra; jag har stält mig i spetsen för en
revolution, som skall åstadkomma qvinnans frigörelse,
hennes uppresning emot det manliga hyckleriet, lättsinnet
och bedrägeriet och hennes rätt och pligt att sätta
hvarje trolös och förrädisk man på en offentlig
skampåle inför hela verlden."

"Mycket bra, min nådiga, och jag önskar er all
framgång, ehuru jag fruktar, att i det fallet hvarken
män eller qvinnor skulle få rum i verlden för bara
skampålar; åtminstone skulle man icke behöfva
någonting annat att sitta på," inföll Helworth skrattande.

"Emellertid kan jag icke för ögonblicket tjena er med
någon annan delinqvent än mig sjelf, som jag redan
sagt er."

"Jo, ni kan föra mig till den förmente Helworth;
det är allt hvad jag begär, jag har hört hans utseende
beskrifvas, och jag har under detta falska namn
igenkänt just den jag söker."

"Men jag säger er ju, att han är sjuk ..."

"Det hindrar icke, att jag kan få se honom.
Detta är hans rum; der står en hattask med hans
namn; dessa stöflar bredvid äro alltför små och korta
att vara edra; han skall återkomma hit, och jag sitter
qvar här till dess."

"Ni kommer då att få vänta bra länge ... Det är
nu sent, och ni torde ursäkta, att jag går och

lägger mig," sade Helworth förargad och kastade af sig
rocken.

"Genera er icke ... Jag skall bortvända mina kyska
blickar, och högheten af mitt mål skall gifva mig styrka
att fördraga er vanvördnad för olyckan och dygden,"
sade fröken Neptunia, som helt lugnt lade det ena
benet öfver det andra, svepte beslutsamt kappan
omkring sig och tycktes beredd att stanna på sin plats.

"Jag tror, att hon icke är klok," mumlade
Helworth villrådig och tillade derpå helt högt:

"Hör på, min bästa fröken, er envishet har
besegrat mig; efter ni nödvändigt vill träffa Helworth, så
bör ni begifva er till honom, ty hit kommer han icke,
detta är mitt rum."

"Det är ju detta jag begär," svarade hon
högtidligt.

"Nåväl, han är sjuk, som ni vet, och flyttades
strax, innan jag kom härifrån till lasarettet, och det
är endast der ni kan få se honom."

"Lögnare! Listiga maskulina orm! Spar edra
historier för någon af de der qvinliga gässen, hvarom
ni nyss nämde, som så vackert sitta stilla i sitt hem
och tära på sin olycka, men sök icke att lura Neptunia
Vimmelkant. Innan jag inkom i detta rum, lyssnade
jag och hörde Gideon Krapps röst härinne, och jag
vet, att han är gömd någonstädes i granskapet."

"Det var då sjelfva hin till menniska!" utropade
Helworth förbittrad, drog hastigt på sig rocken igen,
öppnade dörren åt korridoren, skjutsade ut sin nyss
inburna kappsäck, och, tvungen att rymma fältet för
denna fruktansvärda revolutionshjeltinna, skyndade han
att stänga dörren i lås utanför och låta henne sitta
qvar för att i ensamhet begrunda sina
omstörtningsplaner emot det manliga slägtet.

*

</chapter>

<chapter name="16.">
<h2>16.</h2>

"Är hon borta? Har du blifvit af med henne?"
hviskade löjtnant Gideon, då Helworth inträdde i
hans rum.

Löjtnanten hade krupit upp i sin säng och satt
der som en skrämd råtta; han hade dragit igen 
gardinerna omkring sig och vågade endast sticka fram
hufvudet, beredd att genast fly, om så fordrades.

"Borta!" upprepade Helworth förargad och kastade 
kappsäcken ifrån sig. "Nej, hon har behållit
fältet ... Jag måste gifva mig af; men hon är åtminstone 
inlåst, och der kan hon sitta."

"Ser du, att jag hade rätt; hon har i tio år jagat
mig framför sig som en hare ... Och många gånger
har jag måst släppa till både hull och hår för att undkomma 
... Men är du säker, att ingen släpper ut
henne?"

"Jag har nyckeln här ... det är dessutom sent,
och hon såg sömnig ut."

"Nej, inbilla dig icke det, hon sofver visst aldrig.
Tror du icke, Einar, att det vore bäst att genast resa
sin väg, medan hon sitter här i förvar? ... Du träffar
ändå icke Marina här," sade löjtnanten bedjande och
klef ned ur sängen.

"Ja, det är just hvad jag ämnar göra, men jag
tänker först att nu genast skrifva till Marinas 
föräldrar och anhålla om hennes hand."

"I ditt eget namn?"

"Ja, naturligtvis."

"Men då tro de ju, att det är <i>jag</i>, och flickan vill
icke ha dig."

"Det är just derom jag vill förvissa mig."

"Du vill då ha en korg?"

"Ja visst; jag önskar det."

"Jag kunde nästan tro detta. Neptunia har skrämt
dig och gifvit dig afsmak för äktenskap, och det är

så mycket bättre ... Qvinnorna äro i alla händelser
vådliga ..."

"Åh prat! Förstår du icke, att om Marina skulle
vilja taga <i>dig</i> till man, då älskar hon ju icke <i>mig</i>."

"Det är icke så säkert; men om hon nu svarar
<i>ja</i>, hvad skall du göra då?"

"Jag har icke tänkt på den saken än ... Men gif
mig papper och bläck ... Och du sjelf går nu genast till
grosshandlar Tullboms och gör dig der noggrant
underrättad om, hvar Marina finns och om man anar något
om vårt förhållande."

"Jag! ... Är du tokig! Skulle jag gå ut nu i
qväll, då Neptunia söker mig och kunde öfverraska
mig i hvilket ögonblick som helst."

"Var lugn. Jag ansvarar dig för henne ... Du
stängde ju sjelf den ena dörren, och jag har nyckeln
till den andra ... Skynda dig nu bara, innan det blir
för sent... Se så, putsa dig i en hast; det är dessutom
icke så noga; du kommer direkte ifrån resan och har
icke kunnat styra din otålighet att ännu i qväll helsa
på dina slägtingar och i synnerhet Thérèse."

"Nej, derom törs jag ingenting vidare säga ...
Jag kommer nog ändå till slut att göra en klen figur,"
svarade Gideon, som lydig sin despotiske vän, men med
bekymradt utseende borstade sitt hår och påsatte en
ren krage framför spegeln.

"Se så, nu är tärningen kastad! ... Nu har jag
friat ordentligt och riktigt," utropade strax derpå Einar,
som slutat skrifva och nu hoplade sitt bref.

"Har du? Usch då! Jag ville icke vara i ditt
ställe ..."

"Om du kunde få en sådan flicka som Marina, så ..."

"Det är detsamma ... Jag afskyr qvinnorna."

"Du?" inföll Einar skrattande.

"Ja, jag kan icke neka, att jag känner mig skral
i qväll ... Jag kommer att se Neptunia för mig i hvarje
gathörn ... Du missbrukar min medgörlighet och
godhet, Einar ..."


"Krya upp dig nu, Gideon, och hjelp mig att få
den nicka jag älskar, och jag lofvar deremot att
befria dig ifrån den du fruktar."

"Nu lofvar du mer, än du kan hålla ... Har du
icke nyss sjelf måst söka din räddning i flykten för
att undkomma henne."

"Det är sannt, men du följer mig hem till
Amerika ..."

"Du vet då icke, att der har hon redan en gång
varit, för att hålla föredrag öfver sina
emancipationsidéer och öfver mig, som är den olyckliga symbolen
och syndabocken för hela det manliga könet; det är i
Amerika hon samlade litet penningar och fullt upp
med väninnor och sympatier."

Helworth såg slagen ut och visste icke hvad han
skulle säga, och hans beskedlige vän, som nu hörde
klockan slå tio, skyndade bort för att kunna uträtta
sitt uppdrag.

*

</chapter>

<chapter name="17.">
<h2>17.</h2>

Marina var borta, och Ebba, hennes lilla
trettonåriga syster — som i allt söker att öfvertaga hennes
rol i hemmet — är nu sysselsatt att duka
middagsbordet i den låga och mycket tarfliga matsalen.

Af de yngre barnen hos revisor Tullboms kommo
just nu de tvenne äldste gossarne hem ifrån skolan;
man hörde deras jernskodda klackar slå emot
tamburdörren och alla de medförda böckerna ramla utåt
golfvet vid den häftiga brottning, hvarmed de firade sin
hemkomst; de båda minsta, som under systerns
uppsigt voro inne i salen, följde alla hennes bestyr med
uppmärksamhet, under det de åto torrt spisbröd i
afvaktan på middagen och oupphörligt underhöllo
henne och hvarandra med sitt barnsliga prat.

Fru Amelie sjelf har länge syssolös och orolig
gått ut och in rummen. Hon är blekare än vanligt;

hon vexlar färg vid minsta ljud liksom en ung flicka;
ögonen äro något röda som af återhållna tårar, och
det ligger en omedveten, tankspridd och feberaktig oro
i alla hennes rörelser.

Än går hon in i sängkammaren och stannar der
orörlig med sänkt hufvud och sammanknäppta händer,
än upptager hon sitt bortlagda arbete och stirrar derpå
utan att kunna fortsätta det, än går hon tillbaka till
salen och blickar väntande och med pinsam spänning
ut åt gatan.

Arma mor! Det är för sin son hon ängslas. Man
talar om kärlekens sällhet och qval, om dess
hängifvenhet och djup, men alla dess sinnesrörelser äro
kanske i sjelfva verket endast svaga preludier i
qvinnohjertat till modrens ständiga, ångestfulla ömhet.

Den älskande qvinnan lefver ännu för sig <i>sjelf</i>
på samma gång som för den hon älskar, hon eger ännu
en glädje, en förhoppning, som är hennes egen, men
<i>modren</i> har snart sagdt upphört att vara till såsom
sjelfständig varelse, hennes hela väsen har uppgått i
kärleken till hennes barn; man kunde säga, att hon
är ett slags symbol, en kraft eller offret för en djup,
oemotståndlig instinkt, ingenting annat.

Det är maturitetsexamen i skolan, och den yre
och frispråkige herr Ferdinand Tullbom är en ibland
aspiranterne till den hvita mössan: detta första och
kanske mest längtansfullt eftersträfvade segertecken här
i verlden.

Hans mor känner hans hopp och hans fruktan,
hon har räknat alla nätter, som han trött, rödögd och
sömnig har suttit med fullskrifna pappersark, problem
och logaritmer framför sig, huru många gånger han
misströstande har kastat den vördnadsvärde Cicero i
väggen eller suckat öfver ett franskt tema; hon ensam
vet, huru vek och lättrörd hennes gosse är, oaktadt
allt hans djerfva och öfverdådiga prat och hans
pojkaktiga upptåg; huru stark hans ärelystnad och
stolthet, huru djup hans nedslagenhet, hans förödmjukelse
och smärta skulle blifva, om en tillfällighet, en olycklig
distraktion eller bristande verklig kunskap lät hans
glada hopp gå förloradt.

Bittrare än för honom sjelf skulle fadrens vrede
och missnöje, syskonens gäckade väntan och skammen
inför kamraterne kännas i hennes hjerta, och det är
derför, som detta hjerta nu slår så tunga och
pinsamma slag.

Man säger, att deltagandet <i>mildrar</i> smärtan, men
ofta ökas den deraf, ty huru stegras icke ens eget
lidande, om man ser det afspegladt i älskade ansigten,
liksom ljudet af ett bösskott, aflossadt på den tomma
ensliga heden, hastigt försvinner, men återskallar
tiodubbelt mellan bergen och i den gröna vänliga skogen.

"Åh, hvad här luktar skönt!" utropade de båda
små skolgossarne, som nu kommo instormande i salen.
"Jag tror vi få stek i dag till middagen? ... Det är
väl för Ferdinands skull? ... Ebba du, tror du, att vi
få något med, ellet är det bara för pappa och
Ferdinand?"

"Tyst, bullra icke så mycket! ... Se, nu rycker du
duken af bordet ... Den har kommit alldeles på sned,"
sade lilla Ebba med allvar och bemödade sig att likna
sin äldre syster i moderlig värdighet.

"Tänk, om Ferdinand blir "kuggad"; så ledsamt
det skulle vara!"

"Ja visst, för han har lofvat oss konfekt, om det
går bra."

"Åh, han kilar nog med, för han har allt gått
igenom i skrifningarna."

"Thore! Låt stolarne stå i fred och retas icke
med lilla Ida."

"Mamma, få vi med af fårsteken, som Anna visade
mig i köket?"

"Tyst, tyst, kära barn!" svarade modren, nervöst
ryckande på sig vid bullret omkring sig och vände
sig för tjugonde gången åt fönstret.

Ah! nu ser hon en otydlig skymt långt bort på
gatan af någon, som nalkas med brådskande steg; hon
varsnar honom knappt; hon kan ännu icke urskilja
hvarken drag eller figur, och likväl har hon igenkänt
sin son. Det svartnar för hennes ögon, hjertat tyckes
upphöra att slå; hon hör och ser och vet ingenting;
allt är insvept i mörker och brus inom henne, men
blott för ett par sekunder; ännu ett ögonblick, och
hon har uppfattat liksom en snöflinga eller en hvit
stjerna skymta fram rätt öfver hufvudet på en
lykttändare, som med sin stege helt lugnt går framföre.

Ännu en blick för att öfvertyga sig om
sanningen; jo, nu svänges den hvita mössan i luften redan
på afstånd. Det är han; det är Ferdinand, hennes
stolthet, hennes älsklingsbarn. Och andlös, darrande
af glädje, liksom nyss af ängslan, sjunker den stackars
modren nästan medvetslös ned på en stol vid fönstret.

Några sekunder ännu och raska, brådskande steg
höras i trappan, dörren ryckes upp, fröjderop och jubel
af syskonen. Ferdinand, den stolte, lycklige studenten,
ligger i sin mors armar.

De länge i hennes ögon återhållna tårarne strömma
nu fritt öfver sonens tjocka, blonda och något ruskiga
hår; hon kysser hans panna, trycker till sitt bröst
hans älskade hufvud och hviskar tyst sin välsignelse
deröfver under den larmande barnskarans buller och prat.

Den lyckliga utgången af en studentexamen: huru
obetydligt, huru barnsligt och litet vigtigt, huru
simpelt och hvardagligt inför verlden! Huru stort och
betydelsefullt för en moders hjerta och en ynglings
sangviniska framtidshopp!

"Ferdinand, minns du, hvad du lofvade oss?"
ropade en af hans små bröder, i det han
vördnadsfullt vänder mellan sina fingrar den ominösa
studentmössan, som gått ur hand i hand för att beskådas och
beundras.

"Konfekten! Jo, det är säkert; den ska' ni ha
att festa på. Se här!" svarade Ferdinand, som reste
sig upp, skakade hastigt bort sina egna tårar af en
rörelse, som för allt i verlden icke fick visas eller
erkännas, och kastade upp i luften en papperspåse,
hvilken i fallet spridde sitt granna och sliskiga
innehåll midt ibland syskonens hopträngda och
bullersamma grupp.

"Vänta, vänta! Ebba, som är äldst, ska' dela ...
Se så, stopp! Lilla Ida blir ju utan ... Ah, der
kommer pappa! Tyst, tyst! Ordning i lägret!"

Revisorn inträdde och mottogs med den
hugnesamma underrättelsen, upprepad af alla munnar.

"Nå, det var alls icke för tidigt, min kära
Ferdinand," sade han sötsurt och räckte handen åt sin
son. "Du är nitton år, och du hade bort vara
student för ett år sedan, om du varit flitig och mån om
din framtid ... men vårdslöshet och skoj äro
ungdomens sed nu för tiden ... Jag var student, när jag var
sjutton år."

Ferdinand rodnade och teg. Det var den
oundvikliga malörten — som alltid skall vara med i
buketten af glädje och lycka, som nyss hänfört honom.
Huru olika voro icke fadrens och modrens mottagande
och uppfattning af saken!

Man satte sig ändtligen till bords; det var en
verklig familjefest; fårsteken uppåts ända intill benen;
man drack studentens skål i sockerdricka; alla barnen
voro utom sig af förtjusning öfver det ovanliga
kalaset, och sjelfva det lilla stygn af smärta, som fadrens
första helsning gaf åt den lycklige sonens och modrens
bröst, glömdes snart för den allmänna fröjden.

"Nu felas det bara, att Marina vore här med, för
att ha riktigt festligt," sade barnen, medan de bytte
konfektbitarne emellan sig, sedan middagen var förbi.

"Marina, ja det är sant ... men jag tror, att vi
snart skola hafva henne här igen," inföll revisorn med
en hemlighetsfull min. "Amelie, kom in! Jag har något
att meddela dig," tillade han halfhögt med cigarren
mellan läpparne, i det han gick in i sitt eget rum,
kastande bakom sig tändstickan, som han begagnat,
och blossande för att få elden i gång.

Hans hustru följde med och stängde på en vink
af mannen dörren efter sig.

"Jag har fått en ganska stor och angenäm
öfverraskning i dag," sade denne, då de voro ensamma,
uppdrog sin plånbok ur bröstfickan och tog derur ett
bref, som han räckte henne.

"Ett giftermålsanbud till vår Marina ... och jag
slår vad, att du icke gissar ifrån hvem," tillade han
skrattande med belåtenhet och satte sig ned i soffan.

"Det vadet skulle du kanske förlora," tänkte fru
Amelie med en olycksbådande misstanke om friaren,
hvars namn hon trodde sig ganska väl kunna gissa
och derför icke begrep sin mans goda lynne. Utan
att yttra ett ord vek hon emellertid upp brefvet och
läste det helt hastigt.

Hon tyckte sig igenkänna stilen, och då hon kom
till underskriften: Einar Helworth, släppte hon af
bestörtning papperet i golfvet.

"Det är ett misstag! ... Einar Helworth! Det kan
aldrig vara rätt, det är icke till Marina han friar ...
det är icke möjligt!" utropade hon bekymrad.

"Jo visst. Du ser väl, hvad han skrifver ...
<i>Marina</i> står der ju ... vår äldsta dotter Marina, det
är ju klart; men jag tillstår, att det öfverraskade mig."

"Jag tror, att detta hänger aldrig rätt ihop,"
återtog frun och betraktade uppmärksamt adressen.

"Hvarför icke det? ... Karlen måtte väl veta,
hvem han vill ha till hustru."

"Jag tviflar nästan derpå ... Han har ju knappt
talat två ord till Marina, och deremot är man i
Sebastians familj öfvertygad, att han ämnar fria till
Thérèse."

"Det har jag också hört; men det har varit ett
misstag naturligtvis. Albertine är så fallen för att
taga allt åt sig och sina flickor, liksom ingen annan
menniska funnes till i verlden. Den här lilla
förargelsen kan just göra henne godt. Vi behöfva bättre
än Sebastians en rik måg, och detta är en stor, en
alldeles märkvärdig lycka, hvarpå jag nästan icke
kunnat hoppas."

"Jag finner emellertid just icke så stor lycka
häri..."

"Inte? Du är dig då alltid lik, kära Amelie,
opraktisk och enfaldig i alla lifvets förhållanden, utan
omdöme och erfarenhet ..."

"Jag vet nog, att du tycker så; men du skall få
se, att detta kommer att vålla oss rätt mycket
bekymmer och obehag."

"Hvarför det då?"

"I första rummet derför, att Marina säkert icke
vill ha honom ..."

"Inte vill ha honom!" utropade revisorn
afbrytande och rodnade af vrede. "Hur kan du komma
fram med något så tanklöst? ... Det felades just, att
du uppfostrat din dotter till ett sådant våp! ... En
fattig flicka, hvars hela arf möjligen blir en skuldfri
symaskin! Hon skulle förkasta anbudet af en
hederlig karl, som är egare af flera millioner!"

"Jag fruktar, att millionerna inverka föga på
Marina."

"Då är hon en så ohjelplig fjolla, att jag
skänker henne symaskinen genast, för att dermed draga
hädan hvart hon vill."

"Ulrik! Detta kan icke vara ditt allvar?" sade
fru Amelie, bäfvande för denna första bekräftelse, som
det tycktes, på hennes ledsamma aningar.

"Se så, tag icke så illa vid dig; jag har en bättre
tanke om Marina än du; vi skola ännu i dag skrifva
till henne."

"Ja, naturligtvis; men lofva mig en sak: nämn
för ingen menniska om detta besynnerliga bref; låt
oss hålla saken tyst så länge ... Det måtte hafva
inträffat någon brytning med Thérèse, och hur Marina
än upptar detta frieri, så blir i alla fall Sebastians
familj alltid ovänner med oss."

"Det kan jag icke hjelpa; vi hafva ingenting
gjort för att vinna Helworths uppmärksamhet eller
"fånga honom", som Beate Ättehög säger.

"Nej, i sanning; jag har knappt talat med honom,
så upptagen som han beständigt varit af Albertines
artigheter, och jag har icke den minsta anledning att
tro, det han älskar Marina ... min stackars
renhjertade och pligttrogna flicka! Hon vore väl värd att få
en man, som gåfve henne en smula kärlek."

"Bah, låt mig icke höra dylikt språk ... En
hederlig man ger väl alltid sin hustru så pass mycken
kärlek, som behöfs och som hon förtjenar. Hvem kunde
tro detta! Det kan man kalla tur! Vår lilla Marina,
jag håller riktigt af henne. Hon måtte väl icke vara
så simpel och utan alla partier, som jag trott ... Den
rika fru Helworth, det kommer att låta rätt bra; jag
riktigt längtar att få henne hem igen." mumlade tid
efter annan revisorn, som med ens blifvit en helt
kärleksfull far och blossande med cigarren gick fram och
åter på golfvet med stora och knarrande steg.

"Jag skall skrifva till Marina," sade hans hustru
tankfullt.

"Nej det är bäst, att jag gör det; du pratar bara
en hop strunt, som förvillar henne," inföll revisorn
myndigt.

Fru Amelie smålog matt och lemnade sin mans
rum med rätt bekymmersamma tankar, just med
anledning af den "stora och oväntade lyckan", som
träffat dem.

Den stackars modern tackade visserligen Gud denna
qväll för den glädje hon genom sonen erfarit, men i
samma stund hon blifvit befriad ifrån ett ämne till oro,
hade hon fått ett annat, och skaldens ord kunde här
fullkomligt tillämpas, "att nästan allt hvad man kan
hoppas af ödets gunst är blott, att bördan, som
trycker på den ena skuldran, flyttas till den andra."

*

</chapter>

<chapter name="18.">
<h2>18.</h2>

Det var endast ett par mil ifrån Stockholm, som
Eva Bleckert blifvit lärarinna i en folkskola.

Hon hade nu vistats der ett par månader;
hennes nya lif och sysselsättning behagade henne rätt
mycket och i den familj, hvars bref till Sy-Thilda allra
först gifvit anledning till hennes beslut, hade hon
funnit bildade och angenäma menniskor, som bemötte henne
vänligt och hvilkas umgänge blef en behöflig motvigt
till den enslighet, hvari hon för öfrigt lefde.

Hon hade haft en liten summa insatt i
sparbanken; denna användes till inköp af de allra
nödvändigaste bohagstingen, och den ytterliga tarfligheten af
hennes lilla rum förminskade icke dess värde i
egarinnans ögon. Eva hade aldrig känt sig så lycklig
som nu, så fri, så oberoende och sjelfständig.

De flesta menniskor, födda och uppfostrade i
staden, älska sällan landet på annat sätt än som ett
medel att om sommaren fördrifva de långa söndagarne.
Att dricka punsch och äta ägg i trädens skugga,
kasta omkring flottigt papper, äggskal och sönderslagna
buteljer i gröngräset och vanda hemåt, lastade med
nedbrutet löf och famnen full af snålt, och utan
urskilning sammanrafsade blommor, är egentligen det
enda de önska.

Det gifs emellertid undantag, och Eva var ibland
dem. Hon hade icke vetat, att naturen var så skön
och att i hennes egen själ fanns så mycken sympati
och kärlek derför.

Förvånad och lycklig lyssnade hon till alla de
underbara ljuden och tjusades af harmonien i färgerna,
som våren framkallat; det var för henne, det fattiga,
instängda och beroende stadsbarnet, en ny verld, en
rikedom, hvarom hon varit okunnig och hvaraf hon
med ens tyckte sig vara i besittning.

Det nya och snygga skolhuset, der hon hade sin
bostad, låg visst icke särdeles vackert, alldeles utmed

byvägen, midt i en äng; men en gammal ek hade
lyckligtvis blifvit skonad bredvid gafveln af huset; till venster
fanns en liten skogsbacke på afstånd, och der bakom
syntes den anspråkslösa kyrkans spetsiga torn.

Det var en föga romantisk tafla, men den syntes
henne förtjusande. Då man är ung och renhjertad,
behöfver man så litet för att vara lycklig, i
synnerhet om morgonrodnaden af en gryende kärlek lägger
sitt hänförande färgspel öfver själen.

Hvarje dag, då hon såg hela raden af små barn,
rentvättade och uppsnyggade på bästa sätt, med
a-b-c-böcker och katekeser i händerna, komma vägen framåt
genom den soliga ängen och genom prat och skratt,
vänskapliga knuffar och liflig strid mellan skolans
föreskrifna ordning och naturens, samlas utanför hennes
dörr, tyckte hon, att denna tafla blef ännu vackrare,
att hennes hjerta vidgades af kärlek till dessa små
solbrända vildbasare, hvilkas glada röster liknade
surret af en bisvärm och hvilkas bara fötter upprörde
dammet i hvirflar omkring henne, och varmt och
innerligt bad hon till Gud om förmåga, att kunna nedlägga
något litet frö till det goda i deras sinnen, fästa i
deras själ någon helsosam hågkomst för lifvet och,
åtminstone hos en eller annan af dem, verka något godt.

Det var en idyll, hvari hon sjelf utgjorde den
vackraste bilden.

Ty värr äro idyller mycket korta!

Säkert finnes i verlden icke ett ädlare kall än
lärarens, men icke hvar och en passar derför, och
pedagogien borde sannerligen räknas till de sköna
konsterna, ty man måste utan tvifvel vara enkom skapad
dertill, liksom till sångare, kompositör eller skald.
Hvilken sjelfbeherskning, hvilken moralisk öfverlägsenhet,
mildhet och kraft fordras det icke för att blifva en
god lärare, för att kunna gagna och beherska dessa
ostyriga barn, hvilkas första och tydligaste önskan
ofta tyckes vara, att af alla krafter motverka sina
lärares bemödanden. Huru kunna besegra de
tendenser till okynne, som hos hvar och en af dem
hända icke äro så stora, men som samvetsgrant af alla
förenade blir ett oroande ondt, en kraft, mången gång
hotande att spränga det segaste tålamod!

I sanning, det måste vara något annat än den
klena ekonomiska fördelen, som skapar goda lärare
och lärarinnor.

Hvad Eva angick, så var det småbarnen hon hade
sig anförtrodda; det fordrades derför ett mycket ringa
mått af kunskaper, men ett ganska stort af tålamod
och mildhet; det vigtiga i hennes kall låg icke uti
läsandet af lexorna, i tillskapandet af bokstäfverna
och siffrornas rätta ordningsföljd, det låg i väckandet
och ledningen af förnuftets och tankens ljus, i
ordnandet af barnens första orediga, ofta förvirrade
förnimmelser, i ledandet af känslor och intryck inom
dessa små halfvakna varelser, nästan alltid
försummade och ofta missledda i de torftiga hemmen.

Hennes ställning var således i verldens och
hennes egna ögon mycket anspråkslös; men hvem vet, om
icke vigten af lärarinnans kall står i omvändt
förhållande till hennes rang i klasserna.

Det var i slutet af maj, ett par veckor sedan
Helworth och hans vän råkat ut för fröken Neptunia
Vimmelkant och rest sin väg, som Eva en dag af sina
vänner på landet erbjöds att medfölja till Stockholm.
Hon hade några små uppköp att göra och äfven
kanhända något litet intresse att höra, huru hennes 
slägtingar och bekanta tillbragte sin tid, och hon antog
med tacksamhet det gjorda förslaget.

Som hon visste, att Marina icke fanns i staden,
ville hon allra först uppsöka Sy-Thilda och efterhöra
deras gemensamma lilla skyddsling, den "vådliga"
Augustas öfvergifna barn.

Till sin förvåning mötte hon strax utanför på
gatan den lilla flickans far, muraren, som helsade på
henne och tycktes hafva undergått någon fördelaktig
förändring; han var klädd med ordning och omsorg
och hade ett mera skickligt och städadt sätt.

Inne hos Thilda var allt sig likt; symaskinen
bullrade, tråd och lappar, tygstycken och
pappersmönster beherrskade situationen, och barnet lekte midt
deribland, bemödande sig att med en träpall och en
eldgaffel öka det buller, som maskinens hjul och Thildas
sång åstadkommo.

Det tycktes, som om den lilla flickan riktigt njöt
af alla dessa missljud och lefde i den trånga kammarens
solvarma chaos, så friskt och gladt som en aborre i
vattnet vid ett stengrund.

Eva hade stått innanför dörren i flere sekunder,
innan man märkte henne, och då slutligen Thilda vände
sig om för att söka efter en tygremsa, upphäfde hon
efter sin vana, alldeles som en skata, ett högt och
skallande skratt, i det hon blef varse sin oväntade gäst.

"Nej, men se på fröken Eva! Hvar kommer hon
ifrån! Det var då lustigt att få se henne här ... Sitt
ned ... Så der ja ... Kors, jag tror, att fröken har
blifvit både rödblommig och fet på gräsbetet der ute
i landsbygden."

"Ja, det kan nog hända; jag finner mig så väl ...
men huru står det till med er här i Stockholm?" sade
Eva och drog den lilla flickan till sig.

"Åh, här går det sin jemna gång; jag trampar och
syr, så att jag kan bli tokig ... Den här klädningen
skall vara färdig för att skickas på jernvägen i qväll
till ett herrskap på landet, som ska ha bröllop.
Westergren har lofvat att komma hit och hemta den och
ställa om det åt mig. Det är så sinksamt för mig att
gå ända till Centralstationen.

"Westergren? ... Ah, nu mins jag! Det är ju
muraren, fadern till den här lilla stackaren?" inföll Eva
och smekte barnets hufvud. "Jag mötte honom just
här på gatan. Thilda har då andligen medgifvit, att
att han får komma hit och helsa på barnet?"

"Ja," sade Thilda, med ett drag af förlägenhet.
"Jag kunde väl icke neka honom det ... efter som han
nu blifvit mera ordentlig och dessutom flyttat
alldeles ifrån Augusta och madam Sätterqvist, sedan de
andra båda barnen äro döda ..."

"Tänk, om Thilda skulle kunna uppfostra fadern
på samma gång som barnet här, och göra honom till
en stilla och nykter och lycklig menniska till slut ..."

"Asch! Det var väl aldrig värdt att tänka; en
får ändå icke annat än chikan och förargelse till slut,
om en aldrig så litet beblandar sig med
manspersoner ... det är min tro," svarade Thilda rodnande och
med bestämdhet, men i tonen af hennes röst låg
likväl en viss antydan om, att denna tro börjat blifva
mera vacklande och icke var så orubblig som förr.

"Åhnej," inföll Eva leende. "Inte skall man
alltid hafva skam och förtret af ett ärbart och vänligt
förhållande ... Om det är en hederlig och god
menniska, så ..."

"Så hjelper det icke ändå," afbröt Thilda
häftigt. "Jag kunde just berätta fröken Eva en historia
om, huru elaka och nedriga menniskor kunna vara
emot en stackars flicka, som jag likväl vet är blankt
oskyldig ..."

"Hvilken då? ... Om hon också är oskyldig, så
har hon väl åtminstone varit oförsigtig och tanklös ..."

"Jag tror icke ens det ... men fröken Eva kan
bäst döma derom; ty det är just om henne sjelf jag
talar."

"Om mig!" utropade Eva häpen.

"Ja, är det icke försmädligt! Men jag sparade då
icke på orden och sade dem rent ut, att det var
osanning och lögn alltsammans ifrån början till slut."

"Hvad har jag då gjort? Hvad sade man om mig?"

"Jo, se det var om orsaken, hvarför fröken
flyttade ifrån Stockholm ..."

Thilda, som verkligen var en både klok,
godhjertad och hederlig menniska och visst icke ville smärta
Eva, kunde nu, då hon kommit i farten, likväl icke
hindra sig ifrån att med alla möjliga till- och
utläggningar berätta hela den historia och allt det sqvaller
hon fått höra om det olyckliga mötet med kapten
Vilfrid i trappan, och slöt med dessa ord, som skulle
mildra och förbättra saken:

"Men jag för min del inser nog, att det är sant,
som han sjelf erkänt, att han kom ifrån någon fest och
var lite drucken och icke visste, hvem det var, som
han träffade på, och alldeles icke, som man påstår, att han
verkligen ämnat fria till fröken, men då hennes rykte
var så der förstördt och hon blifvit så mycket
omtalad, så vände han sig till en annan."

"Till en annan?" upprepade Eva, blek och med
skälfvande läppar.

"Ja visst; vet icke fröken om att han är
förlofvad? ... Kors bevara mig! Hvar har jag kortet ... Jag
fick ett af Josefina, kammarpigan hos grosshandlarens
... för de hade godt om dem förstås ... Jag hade det
alldeles nyss här på bordet ... Se här är det."

Thilda, som rifvit om bland alla sina sybehör,
hittade ändtligen ett tillskrynkladt och nedsmutsadt
kort, på hvilket hon nystat litet svart silke, och med
en verkligen triumferande min öfver att vara den
första, som meddelade en så intressant nyhet, slet hon
hastigt bort silkesändarne, vek upp den märkvärdiga
papperslappen och lemnade den åt Eva.

"Hugo Vilfrid och Eleonore Tullbom", läste denna
omedvetet och liksom bedöfvad.

"Det var då alldeles för ohöfligt att icke skicka
kort till fröken, som är en slägting," fortfor Thilda.
"Men kanske att det icke har kommit fram ännu, ty
förlofningen eklaterades först för ett par dagar sedan
... Men kors så besynnerlig fröken ser ut! I hela
verlden! Jag tror hon svimmar! Drick litet vatten!"

"Nej, tack, kära Thilda; det är ingenting. Jag
har gått mycket fort och det är varmt ... det är
alltsammans ... Så, nu är det öfver ... Adjö!"

"Nej, gå icke ännu, fröken ser sjuk ut ... det
kunde väl aldrig heller bekomma fröken något, deras
elaka sqvaller och prat?"

"Nej visst icke ... Jag vill bara komma härifrån
... långt bort ..."

"Ja, det är det bästa. En måste hafva både
näbb och klor, om man skall slå sig igenom här i
stadsbullret."

Eva gick. Hon reste hem; hon återkom till sin
landtliga bostad, till sin lugna lilla kammare, som hade
synts henne så treflig, till den gröna ängen, de små
bullersamma barnen, allt det, hvilket förut
förekommit henne så vackert, så kärt och lyckligt, men man
skulle kunna säga, att af alltsammans återfann hon
icke mera en skymt.

Tung, grå aska, tjock fuktig dimma tycktes hafva
fallit öfver hennes anspråkslösa verld och gjort den
oigenkännelig.

Hon ville icke tänka, icke undersöka, hvad det
var, som hittills utgjort hennes lycka och som hon nu
förlorat; hon resonerade icke, sökte ingen tröst för
sina så grymt gäckade illusioner, hon kände blott att
hon led, och hon kröp ihop som en sårad fogel i
tystnad och ensamhet, underkastande sig den moraliska
smärtan, liksom man underkastar sig plågan af en
sjukdom.

Vid den första smärtsamma beröringen med
verldens lumpna, småsinnade och kanske ofta tanklösa
elakhet erfar det rena och känsliga sinnet denna
utomordentliga leda, denna krampaktiga rysning, som
förlamar själen.

Förvåningen och afskyn öfver att finna lögn,
egoism och bedrägeri, äfven der vi väntat och trott
på upphöjdhet och heder, förkrossa oss; vi misstro våra
egna sinnen, då vi upptäcka, hvilka oändliga nyanser
det dåliga eger, huru det börjar helt omärkligt i
sqvaller, tanklösa öfverdrifter, små "oskyldiga" osanningar,
barnsligt skryt eller omedvetet begär att alltid stiga
fram och visa sig sjelf på sin grannes bekostnad, hela
den långa skalan utåt ända till de brott, som lagen
bestraffar.

Vi förskräckas öfver dessa förrädiska, omärkliga
öfvergångar, denna förbistring i begrepp och blandning
af färger, som ofta göra det svårt att genast afgöra,
hvar den ena börjar och den andra slutar, och vi
skulle vilja fly den förvirring, det hemliga förderf,
som, likt en dold och smittsam sjukdom, tyckes smyga
sig in öfverallt i samhällskroppen, fördunkla och
qväfva samvetets stränga, silfverklara stämma och
göra verlden till en lös och äcklig röra af den flacka,
skrytsamma likgiltigheten för allt, utom den egna
fördelen, den eviga, allestädes närvarande egoismen,
söndersmulad i större och mindre korn med och utan
förgyllning.

Huru skulle man emellertid kunna förklara det,
som egentligen smärtadt och förkrossadt Eva, det vill
säga, kapten Vilfrids besynnerliga handlingssätt?

Ingenting är på en gång mera lätt och mera svårt:
lätt, om man fordrar en förklaring som gäller inför
verlden; svårt, om man vill finna psykologiska
konseqvenser deri.

Detta är emellertid en sak, hvarförutan man
ganska ofta får låta sig nöja, ty de äro allt för
invecklade och svåra att komma under fund med, då
mycket få karakterer kunna fullkomligt motstå tillfällets
och omständigheternas intryck, och dessa intryck gifva
stundom en öfverraskacde perturbation åt alla
förutsättningar.

Se här emellertid helt enkelt, hvad som
verkligen skett:

Vilfrid hade blifvit återkallad till sin
tjenstgöring i Stockholm och satt en afton tillsammans med
några kamrater på en källare, då lektor Gallgren, som
sällan eller aldrig besökte dylika ställen, af en
händelse kom in.

Den hederlige skolkarlen kände sig ruskig och
hes och ville hafva en äggtoddy, och då han, som
vanligt, utan att se någon, med nedlutadt hufvud,
hängande armar och långa steg trafvade förbi de unga
officerarne, sade en af dessa småleende:

"Vet ni, att den der gamla fula skolfuxen är
förlofvad med en riktigt söt flicka?"

"Hvilken då?" inföll en annan.

"Hon är slägt till grosshandlaren Tullboms och
vistas der i huset. Du känner henne säkert, Vilfrid?

"Menar du Eva Bleckert?"

"Ja, just hon."

"Det tror jag inte."

"Jo, det lär vara säkert, ehuru jag vet det på
sqvallervägen genom tanter och kusiner."'

"Jag har hört talas om den der stackars flickan
förut," tillade en annan skrattande. "Hon lär hafva
varit utsatt för något litet äfventyr med en glad själ,
som varit något påstruken och tog miste på person."

"Nej, du misstager dig, det var icke så ..."

"Åtminstone gaf hon sjelf denna färg åt saken ..."

"I alla fall så har man i anledning deraf pratat
bra mycket om henne ... och om lektorn, den
hedersmannen, har det felet att vara torr som en stockfisk,
så har han äfven förtjensten att vara dum som en
sådan."

Vilfrid hörde på utan att genast fatta det saken
kunde angå honom; det gick med honom som med
hönan i Andersens saga, hvilken åhörde sin egen
vanstälda historia utan att igenkänna den.

Han hade svårt att föreställa sig, det deras
oskyldiga möte kunnat få en dylik förhatlig färg, och då
han ändtligen uppfattade detta, trodde han hvad man
nyss sagt, att den unga flickan sjelf bedömt det på
detta sätt. Den gamla fröken Ättehögs och fru Albertine
Tullboms sinnrika infall eller förmodan hade således
transpirerat och hunnit ända till de båda
kontrahenterne sjelfva.

"<i>Sanningen</i>", säger Geijer, "för öppet språk och
öfvertygar eller öfvertygar icke; <i>sannolikheten</i> åter
smyger sig så sakta fram och öfvertygar alltid dem, som
vilja blifva öfvertygade utan att behöfva tänka,
öfvergår slutligen till allmän opinion oeh framträder med
ens, som den <i>vissaste visshet</i>, emedan tusen munnar
försäkra att så är."

Både Eva och Vilfrid misstänkte hvarandra nu
ömsesidigt för samma småaktiga förklaring; bådas korta,
ofrivilliga hänförelse hade trampats ned i gatsmutsen;
det var ju derför bäst att icke mera kännas vid den,
att skratta med åt det antagna förhållandet, och glömma
alltsammans.

Den stolte, elegante officeren, som lärt att så väl
beherska sig och icke skulle hafva tålt ens
misstanken om ett förnärmande ord eller skämt, den
själsstarke ynglingen, som aldrig låtit kufva sig och
kunnat lida allt utom förödmjukelser, han hörde nu under
tystnad och med leende min, huru hans egen ädlaste,
mest rena känsla skymfades, och huru <i>hon</i>, som han
älskade, förtalades och beljögs, utan att det föll honom
in att försvara henne ens inför sig sjelf. Hans
uppfostran, kamraternes inflytande och hans egen sorgliga
erfarenhet hade hos honom förstört tron på qvinlig
renhet, grannlagenhet och kärlek.

Tre dagar efter denna qväll hade fru Albertine
Tullbom den stora och länge efterlängtade glädjen,
att kunna till alla sina vänner och bekanta
kringskicka trolofningskort för sin äldsta dotter Eleonore och
och kapten Hugu Vilfrid, tack vare den lyckliga
skyndsamhet, hvarmed man tillverkar dylika, och
fästmannens feberaktiga brådska och ifver med
offentliggörandet af den lyckliga föreningen.

*

</chapter>

<chapter name="19.">
<h2>19.</h2>

Den slägting, till hvilken Marina blifvit skickad,
var hennes mors syster, gift med en prest på landet.

Prostinnan Oleander var en liten fet och vänlig
fru, som just aldrig haft några ledsamheter eller
motgångar och derför trodde hela verlden om godt och
var vän med alla menniskor.

Hon hade aldrig haft några barn, och hennes
välvilliga sinne flödade således öfver åt alla andra håll,

och först och främst öfver hennes man, teologie
doktorn och kontraktsprosten hr Mathias Oleander, som
var en ganska ovanlig prest att beskåda.

Det händer nämligen icke ofta, att "andans män"
hafva någon lekamen att skryta med, men prosten
Oleander var en ståtlig karl med ett hurtigt och
gladlynt utseende, friska röda kinder, stora, blå, utstående
ögon och en hållning, för hvilken en kompanichef vid
ett landtregemente icke behöft blygas.

Man lefde gladt och trefligt i prestgården, såg
ofta främmande, och Marina mottogs på ett sätt, som
genast gjorde henne nöjd och hemmastadd.

Ända till dess det öfverraskande friarebrefvet
ifrån hennes rike amerikanske kusin anlände, åtföljdt
af föräldrarnes skrifvelser, hade således Marina lefvat
sina dagar fram helt glad och belåten med alla de
små landtliga bjudningar och förströelser, som grannar
och vänner kunnat åstadkomma.

Detta bref väckte emellertid en pinsam oro hos
henne, i synnerhet derför, att onkeln och tanten äfven
fått del af den stora och glädjande
familjearigelägenheten.

Revisor Tullbom hade visserligen tyckt, att hans
hustru gerna kunde "spara sina pjunkiga dumheter",
som han artigt uttryckte sig, men fru Amelie hade det
oaktadt skrifvit några rader till sin dotter, och om
Marina icke fått dessa, så hade hon utan tvifvel genast
och afgörande gifvit sin friare ett nekande svar trots
faderns bestämda och myndiga bref.

Genom moderns oroliga och kärleksfulla råd och
förmaningar, att väl besinna sin egen ställning och
föräldrarnes fattigdom, hade hon nu i stället bedt, att
man måtte uppskjuta hela saken, och uttömt sig i
undanflygter, som emellertid nogsamt bevisade hennes
afgjorda motvilja derför.

Att emellertid det välvilliga prästfolket icke
sparade på vackra tal och bevekande föreställningar i
detta fall, var naturligt, och den stackars flickan kände
sig under allt detta ganska illa till mods.


Det fordras en hög grad af sjelfständighet och
kraft hos en ung qvinna, om hon skall kunna
motsätta sig alla sina anhörigas önskningar i dylika saker,
och hon gör det sällan, om icke i hennes själ redan
uppstått aningen om, hvilket offer man i sjelfva
verket fordrar af henne och hvad hon förlorar dervid.

Marina hade under denna tid ganska väl förstått,
att hennes håg och tankar, mer än nyttigt och
förståndigt var, sysselsatte sig med den förmente fattige
löjtnanten, som hennes mor så bestämdt ogillade och
hvars fel hon sjelf ganska väl insåg; hon visste, att
detta tycke kanhända var en olycka, att hon aldrig
borde återse honom, men hon kunde derför icke
besluta att gifta sig med den lilla klotrunda, eldröda,
löjliga och egenkära varelse, som hon sett spela rolen
af förälskad i Thérèse, och hvars obegripliga frieri till
henne sjelf hon icke kunde förklara på annat sätt, än
genom någon tillfällig brytning eller oenighet med den,
som han verkligen velat ega, och för hvilken hon sjelf
nu möjligen skulle tjena såsom ett slags straffredskap.

Det var en af dessa vackra vårdagar, hvarom
stockholmaren icke vet något annat, än att
solstrålarne på ett pinsamt sätt reflekteras af de kala hvita
husväggarne, att man belamrar gatorna med
ställningar for att reparera, att vid stränderna af
Rörstrandssjön gatsoporna ännu icke hunnit sjunka, att
alla portar lukta oljefärg och planken stenkolstjära,
att man får äta spenat och halmstadslax och att äggen
icke äro så dyra.

Kring den lilla vackra prostgården hade syrenerna
redan stora knoppar, oeh bofinkarne sjöngo i lindarne
omkring den gröna gården.

Marina hade gjort en lång promenad och
hemkom just nu med en ofantlig bukett af sippor och
guldvifvor. Hon hade icke haft något annat sällskap
än den stora lurfviga bandhunden, och då hon kom
inom förstugudörren, mötte henne genast prostinnan
med en min af så mycken hemlighetsfull vigt och
betydelse, att den unga flickan, som under hela
promenaden varit sorgsen och tankfull, nu måste småle och
sade glädtigt:

"Hvad har händt? Tant ser ju ut, som om hon
komme sväfvande i ett moln af intressanta
hemligheter."

"Så är det också," svarade den vänliga frun
skrattande. "Kom in så skall jag genast låta molnet
urladda sig ... Här har inträffat något särdeles ovanligt,
medan du varit borta."

Marina kastade halmhatten ifrån sig, stoppade
sans façon alla sina blommor ned i ett vattenglas i
salen och följde tanten in i det lilla förmaket till höger,
der familjens egentliga prakt- och lönrum ansågs vara.

"Nåväl, jag är idel öra. Hvad är det nu?"

"Först har du här ett bref ifrån din mor; det
kora med posten som vanligt, och sedan ..."

"Fortsätt, lilla tant; jag läser brefvet efteråt med
mera lugn."

"Nå ja, jag sitter här helt stilla som vanligt, och
din onkel var utgången åt egorna, då jag får se
kyrkvaktarens pojke, lilla Anders, komma springande öfver
gården af alla krafter, och strax derefter hör jag ett
häftigt prat i köket. Jag förmodade, att våra får
kommit in på grannens gärde, att gamla Stina i
fattigstugan fått ondt i magen eller kanske till och med
att elden kommit lös i bastun, der man håller på att
röka skinkorna, och jag gick derför genast ut för att
vara till hands, om så skulle behöfvas ..."

"Nå, var det ingenting af allt detta?"

"Nej, det var i stället en lång och oredig
berättelse om en främling, en resande herre, en sådan
der "bonatist med bleckfodral på ryggen", som Anders
uttryckte sig, hvilken kommit gående utmed åbrädden
der borta vid sågverket och fått se tvenne små pojkar
leka och brottas på den stora sågspånshögen. Den
lösa spånen rasar undan för dem, och båda pajkarne
falla i vattnet."

Den ene af dem fick tag i en gren af de stora
alarne, som stå der, men den andre fördes af
strömmen ned emot forsen och vattenhjulet.

Främlingen drog då af sig rock och stöflar och
kastade sig i ån för att hjelpa barnet, som var Carl
Petters, sågarens, lilla pojke, en rätt ostyrig unge,
som jemt är ute för olyckor," tillade prostinnan i
parentes, medan hon hemtade andan.

"Hur gick det då? Blef gossen räddad?"

"Ja, men den stackars botanisten fick ett så svårt
slag af det stora hjulet, att hans ben blef afbrutet,
och nu låg han hjelplös der nere vid stranden, och
Anders' ärende var att begära ett åkdon för att föra
honom hit. Din onkel kom lyckligtvis i det samma
och styrde om saken, och en halftimme derefter var
den främmande inburen i gästkammaren nere i flygeln."

"Och der ligger han nu med afbrutet ben, den
stackaren?" sade Marina deltagande.

"Ja, vi hafva skickat efter läkaren, men det dröjer
naturligtvis, innan denne kan hinna hit, och det gör
mig mycket ondt om den raske unge mannen, ty han
lider mycket... Det är säkert en ädel och god
menniska, man kan inte tvifla derpå, eller hur?" tillade
prostinnan med en viss tonvigt och fixerade Marina.

"Nej, hvarför skulle man tvifla på det? ...
Åtminstone är han modig och hjelpsam."

"Och den som är modig och hjelpsam har troligen
äfven andra förtjenster ... Kan du gissa, Marina, hvem
den der raske främlingen är?"

"Nej, det är mig omöjligt, ty jag känner honom
väl inte?"

"Jo, ganska väl; det är din kusin och, som jag
hoppas, blifvande man, Einar Helworth."

"Nej, tant!" utropade Marina bestört. "Det kan
det visst icke vare! ... Det är icke möjligt!"

"Hvarför icke det?"

"Min Gud, tant! Om han hade fått ett slag af
vattenhjulet, så skulle det bestämdt hafva träffat hela
hans lilla tjocka person, som liknar en fästning, och
han skulle hafva spruckit, i stället att få benet
afbrutet ..."

"Marina! Är detta ädelt? ... Är det vackert taladt?"
inföll tanten missnöjd och förebrående.

"Nej, det var illa, förlåt mig; men jag är
öfvertygad att tant misstar sig. Hvem säger att det skulle
vara Einar Helworth?"

"Det säger han sjelf, och detta må väl vara nog.
Han var på vägen hit för att träffa dig, ty han har
af dina föräldrar, med hvilka han brefvexlat, fått
tillåtelse att sjelf mundtligen framföra sitt frieri och söka
vinna ditt bifall ... Läs dessutom din mors bref, som
du har i handen; det innehåller troligen något om
hans afsigt."

Marina uppslet kuvertet och genomögnade hastigt
det icke särdeles långa brefvet, vek det sedan
långsamt tillsammans igen och sade tankfullt:

"Det är, som tant säger; mamma underrättar
mig verkligen om hans ankomst ... men att han skulle
rulla sig som en boll ned i ån! ... Nej, jag kan icke
tro detta! ... Har tant sett den främmande?"

"Visst har jag det; jag har ju sjelf nyss lagt
kalla omslag om hans svullna ben."

"Ack, tant, det är icke svullnad; hans ben äro
så af naturen; det är en liten tjock och fet herre,
rund som ett klot ..."

"Jag begriper icke, hvad du menar med dina
klotrunda idéer," af bröt prostinnan förtretad och en smula
sårad med afseende på sin egen figur. "Han är deremot
alldeles för lång och mager i mitt tycke, något brun
i ansigtet, men med vackra drag och särdeles
uttrycksfulla ögon; litet otålig naturligtvis och häftig kan
hända, som ungdomen alltid är, öfver smärtorna och
sin otur att blifva liggande till sängs, då man vill
uppträda som friare."

Marina hade blifvit alldeles blossande röd under
tantens beskrifning; hon igenkände den allför väl och
misstänkte genast, att den djerfve och framfusige

löjtnant Krapp begagnat sig af sin väns namn och
kommit dit i hans ställe.

"Den der beskrifningen tyckes passa in på en
helt annan person, som jag känner," sade hon dröjande
och förlägen.

"Hvilken skulle det vara?"

"Jag misstar mig kan hända, men emellertid kan
tant vara öfvertygad om, att det åtminstone icke är
Einar Helworths lilla knubbiga ben, som tant
emballerat med våta handdukar."

"Det här är ganska besynnerligt," mumlade
prostinnan, som ganska väl märkt Marinas hastiga
färgvexling och tydliga förlägenhet, och derför sjelf
började fatta sina misstankar, att allt icke var som det
borde vara.

Man talade icke vidare om den främmande, men
tanten skyndade att meddela sin man hvad Marina
sagt och sina egna funderingar om saken.

Följden blef, att då docktorn ändtligen anländt
och förklarat, att den främmandes ben alls icke var
afbrutet, utan endast fått en stark kontusion, och
patienten dagen derpå befann sig bättre, prosten, såsom
en värdig andans man, högtidligt klef in till sin
hemlighetsfulle gäst, för att bikta och ransaka honom!

Det dröjde ganska länge, innan han kom ut igen,
och de båda fruntimren trodde i sin oro och
nyfikenhet, att han skulle stanna der hela dagen; men
ändtligen syntes hans klara, jovialiska ansigte i salsdörren,
och både hans fru och hans nièce skyndade emot
honom.

Prosten skakade emellertid betänksamt på sitt
stora hufvud och sade, hälft leende, halft bekymrad:

"Jag vet minsann icke, hvad jag skall tro, han
dukar upp en historia, som låter ganska besynnerlig.
Antingen har han rätt, att han verkligen är den
sannskyldige Einar Helworth från Amerika, och då må jag
tillägga, att han också är en ganska excentrisk person,
och efter mitt förmenande föga passande och önskvärd
såsom en hederlig och pålitlig äkta man åt vår lilla
Marina, eller också är han en vildhjerna och skojare
af första ordningen."

Den stackars Marina, som ansåg det första
alternativet omöjligt, och kände sig sårad och bekymrad i
sitt innersta hjerta öfver sin älskares djerfva tilltag,
hvilket aldrig kunde sluta med annat, än den mest
fullständiga skilsmessa dem emellan, hyste emellertid
ännu ett svagt hopp, att hon orättvist misstänkt honom,
att det aldrig var han, som låg der inne med det
svullnade benet, och att hennes gissningar varit
alldeles förhastade.

Emellertid förvärrades den främmandes tillstånd;
han hade troligen förkylt sig i det kalla vattnet, och
ehuru benet var bättre, hade han ådragit sig en feber
och måste allt jemt hålla sig vid sängen, och Marinas
ångest och ovisshet tilltogo med hvarje dag.

Hon väntade i hvarje ögonblick den rätte
kusinens bebådade ankomst och fruktade en obehaglig scen
och uppståndelse, då hon omöjligt kunde föreställa sig,
att de båda vännerna voro öfverens om det djerfva
och oförståndiga bedrägeriet.

Hvarken presten eller hans fru bråkade vidare
om saken; de behöllo sina möjliga gissningar om
Marinas besynnerliga protest, emot den främmandes egen
utsago, för sig sjelfva, uppskjutande alla förklaringar,
tills han blefve frisk och kunde konfronteras med den
unga flickan.

Hon å sin sida önskade helt tyst inom sig, att
han måtte vara hvilken som helst, blott icke <i>den</i>, för
hvilken han sjelf gaf sig ut, eller <i>den</i>, för hvilken hon
misstänkte honom.

En hel vecka hade förflutit på detta sätt, och
ändtligen var den besynnerlige friaren tillräckligt
återstäld, för att kunna anhålla om att blifva presenterad
för fruntimren.

Stor sensation naturligtvis!

Prosten, gnuggade händerna af förnöjelse åt den
slutliga upptäckten, prostinnan hade anlagt en
passande toilette, för att högtidligt mottaga den rike
slägtingen, men Marina var blek och allvarsam och
envisades att bibehålla sin tarfliga bomullsklädning.

Hvar och en vet, huru dessa afgörande och mera
ovanliga uppträden i det husliga lifvet verka
förvirrande och upprörande på alla, som deltaga deri. Det
är då, som de fullvuxna menniskorna återfinna all sin
barndoms oro, väntan och ängslan i förbidan på
julbocken eller någon annan märkvärdig händelse, och
minnet af de egendomliga detaljerna vid dessa löjliga
eller sorgliga scener qvarstannar ofta för hela lifvet.

Marina sydde, efter utseendet mycket flitigt, men
tappade oupphörligt saxen, nålen eller fingerborgen,
och den annars så noggranna och ordentliga tanten,
förbryllad af väntan på den hemlighetsfulla
"julbocken", placerade sin handkammarnyckel i sin mans
papperskorg, till evinnerlig oreda och förskräckelse för
hela huset, emedan den påträffades först en hel vecka
derefter.

De båda fruntimren, som sutto vid fönstret, sågo
ändtligen den främmande, stödd vid prostens arm, komma
öfver gården.

Marina igenkände honom genast; alla hennes
misstankar voro bekräftade; det var ju den förmente
löjtnanten lifs lefvande; hon kunde icke fatta
hvarken hans afsigt eller hans oförsynthet, och med ett
halfqväfdt utrop reste hon sig upp och ville lemna
rummet, för att undvika det obehagliga alternativet,
att antingen upptäcka honom eller blifva hans
medbrottsling.

"Stanna, Marina!" sade hennes tant befallande.
"Det är ju nödvändigt, att vi alla få förklaring öfver
förhållandet, ty ..."

Hon hann icke sluta meningen, innan de båda
herrarne inträdde och prosten med afsigtlig
långsamhet och vigt presenterade: Einar Helworth.

Denne var blekare än vanligt och hade ett
uttryck af rörelse och bönfallande oro, då han fäste sina
blickar på Marina, hvilken häftigt rodnade och med
blixtrande ögon reste sig upp.

"Löjtnant Gideon Krapp!" utbrast hon vredgad
och med möda bekämpande de framträngande tårarne.
"Hvarmed har jag förtjent, att ni åter igen
förolämpar mig, denna gång genom att i min onkels hus
uppträda under ett falskt namn ..."

"Marina! Hör mig, innan ni fördömmer mig,"
hviskade han bönfallande och sträckte sina händer
mot henne.

"Hvad är det du säger, mitt barn?" inföllo på
en gång prosten och hans fru med bestörtning. "Tror
du, att detta är löjtnant Gideon Krapp?"

"Jag icke blott <i>tror</i>, jag <i>vet</i> det tyvärr," mumlade
Marina och vände sig bort.

"Men, mitt kära barn, då är du ju alldeles
missledd," fortsatte prosten skrattande. "<i>Hvem</i> denne man
då må vara, men lika litet är han Gideon Krapp, som
jag är det sjelf, ty den du nämner känna vi alla här
mycket väl; han har i två års tid varit förvaltare vid
sågverket här bredvid, och det är icke möjligt att
kunna förblanda dessa båda personer ... Se så, min
lilla Marina, se icke så förvånad ut öfver den saken,
och gif din kusin hvad annat namn du behagar, men
den lille beskedlige Krappens vill jag försvara åt dess
rätte egare."

"Marina, neka mig icke en förklaring! ... Äfven
brottslingen tillätes ju att söka försvara sig," inföll
Einar bedjande och fattade ödmjukt den förvirrade
unga flickans hand. "Tillåt mig att få ett enskildt
samtal med Marina, och hon skall kanhända
åtminstone förlåta mig," tillade han upprörd och vänd till
de båda gamla, som började ana sammanhanget och
nu nickande och småleende drogo sig tillbaka,
lemnande den excentriske millionären att förklara sin
mystifikation bäst han kunde.

*

</chapter>

<chapter name="20.">
<h2>20.</h2>

Medan det der passerade i prostgården hade
grosshandlar Tullboms flyttat till sitt präktiga
"sommarnöje" och revisorn hade för godt pris hyrt en
besynnerlig och något rucklig byggning i närheten deraf,
på en bergklint vid saltsjön, för att barnskaran skulle
få lufta stadsdammet af sig.

Det var nu de första dagarne af juni, skolorna
hade ändtligen haft "afslutning", och jublet öfver
friheten och "sommarnöjet" kände inga gränser bland
Marinas små syskon.

Det är en förtjusande dag för de stackars
statsbarnen — som i gassken och töcken, med halsfluss
och snufva, messling, lenta och hvad det allt heter
sträfvat sig fram öfver vintern — den dag, då
rustvagnen står för dörren med kappsäckar, korgar och
den oundvikliga nerien, som alltid skall vara med,
och som, likt israeliternas staf, tyckes hafva för
stockholmsbon blifvit ett slags uppbrottssymbol.

Det är som sagdt en mycket herlig dag för
barnen, men vanligtvis så lagom rolig för deras mor.

Den stackars fru Amelie Tullbom ser verkligen icke
"lifvad ut", som hennes äldste son anmärker — under
det hon med en lång promemoria i handen står
framför en grönmålad vatten tunna, i hvars vidöppna famn
jungfru Anna deponerar så många och så olika saker,
att hon sjelf ser förvånad ut deröfver.

Hennes matmor uttalar helt högt, likt en
auktionsutropare, namnet på hvarje särskild sak för att
icke glömma något, och barnen springa yra af glädje
om hvarandra, prata, skratta, knuffas, brottas och bara
med mycken omsorg och vigt ut och in sina små lådor,
hvars innehåll de stjelpa ut och packa in tio gånger,
för att slutligen ändå glömma alltsammans qvar.

"Se så, nu är här fullt," sade jungfru Anna, som
var en stor, mager och kantig, men mycket rask och

dugtig qvinna, hvilken varit familjens enda tjenarinna
i många år och derför med en välvillig despotism och
noggrann sparsamhet skötte de kuranta husgöromålen.
"Nu är här pin fullt, och vi ha grynpåsen och
oxsteken och alla kryddbodsakerna qvar ... Hvar ska
vi nu göra af dem? ... Åh, bevara mig! Hvad är
det här! ... Jag står ju och trampat i någonting;
sådant spektakel! Det är smörbyttan, som barnen
stött omkull, och laken har runnit ända hit ... Thore!
Låt hyttan vara i fred; ni kan förderfva smöret också.
— Jag undrar om vi nu ingenting ha glömt ... Det
är så förargligt att strax få vända om till sta'n igen,"
fortfor hon och såg sig begrundande omkring.

"Mamma, ångbåten går klockan fyra. Skall jag
gå ned förut med barnen?" ropade lilla Ebba, som
kom ifrån de inre rummen.

"Ja, det är bäst; man kan icke ställa i ordning
i rummen, förrän de äro borta. Ferdinand får hjelpa
dig att hålla reda på dem, tills jag kommer. Ack,
hvad jag saknar Marina!" sade fru Tullbom suckande.

"Men hon har så roligt, mamma, och vi reda oss
nog ändå ... Ack så skönt att få komma ut på landet!"

"Så, nu är ju allt inpackadt; nu ska jag krita
fönstren och sopa golfven och ordna här, så kan frun
få gå," sade Anna en stund derefter med denna
godlynta diktatoriska ton, som redbara tjenare vanligen
antaga.

"Du glömmer väl icke att stänga alla dörrar och
gå i tid, så att du icke blir varm och förkyler dig
på båten?"

"Nej, bevars. Jag har en hop saker att bära
dessutom, och jag kan icke bli färdig förr än vid
sjutiden."

"Nå, det gör detsamma; vi få sedan hjelpas åt,
när du kommer, att få ordnadt för natten."

Fru Amelie gick; och en timme derefter var hela
familjen ute på "sommarnöjet", der barnen liksom
utsläppta foglar flögo åt alla håll mellan de ljusgröna
björkarne.

Ebba kunde emellertid icke få springa med de
andra; hon måste hjelpa sin mor att ställa i ordning
i den ganska otrefliga boningen, som liknade en dålig
gästgifvaregård och der det föll sig temligen svårt att
herbergera den talrika familjen.

"Hvad det är skönt att komma ut i det gröna!"
sade revisorn och sträckte ut sig i gräset i
backsluttningen nedanför huset. "Här ser man alla ångbåtar,
som passera, och till och med storkyrkotornet i sta'n ...
Det var en lycka, att jag kom öfver det här väl
belägna huset ... Man hör de trefliga ånghvisslorna
alldeles bredvid sig ... Men jag tror marken är fuktig ...
Ebba, skaffa mig en kappa att ligga på ... Så der ...
En kudde under hufvudet också... Ni ha väl icke
glömt tidningarna och min cigarrlåda? ... Märkvärdigt!
Vi ha nu den femte juni i dag, men det käns likväl
kyligt i luften ... man tycker sig sugen; en toddy
skulle just smaka bra ... Ebba! Säg till Anna om litet
varmt vatten? ni ha väl konjak med er?"

"Anna är icke här ännu, pappa."

"Nå lika godt, det styr du snart om, min lilla
flicka."

<poem>«Lärkan drillar högt i skyn,
Och i byn uret slår»,</poem>

sjöng revisorn med säll och belåten min. "Amelie!
Hvad går du der inne och stökar för? Kom då hit! ...
Du har då inte sinne för naturens poesi ... "Hulda
skymning, som din slöja breder!" ... Nå, blir det aldrig
någon toddy af? Thore! Spring in och fråga mamma,
om Ebba har sagt till om toddy."

"Det kommer strax, pappa," sade den lille
gossen, som kom tillbaka; "men det fanns ingen ved till
hands; de måste plocka litet stickor på backen; och
se'n så ryker spiseln så hiskeligt för den har varit
så länge obegagnad ... Mamma och Ebba voro
alldeles blinda och gråtögda der inne."

Revisorn ryckte på axlarne och mumlade något
om fruntimmernas vanliga tanklöshet, att icke hafva
i ordning hvad som bäst behöfves; vände sig på andra
sidan, tittade åt himlen och deklamerade högt med
drömmande och inspireradt uttryck:

<poem>»Vårliga skyar gå
Hvita som lam små ...
Hvad det är skönt ändå
Här i naturens sköte» ...</poem>

Några minuter förgingo, och slutligen reste han
sig otåligt upp och ropade inåt byggningen, att han
icke brydde sig om alltsammans, utan ämnade gå öfver
till grosshandlarens, som bodde strax bredvid.

"Se här kommer jag nu, pappa!" svarade Ebba,
som röd i ansigtet och med sot på fingrarne ändtligen
kom ut med den begärda toddyn, hvars tillagande i
detta ögonblick förorsakat både henne och modern ett
besvär, hvarpå revisorn alls icke kommit att tänka,
ty vattnet måste hemtas ett godt stycke derifrån,
sockret och konjaken voro i den igenspikade gröna
tunnan och tékitteln hade jungfu Anna packat ned så
väl, att den icke kunde fås rätt på, utan måste
ersättas af en bleckform.

"Så du ser ut! Jag tror du har gråtit; och
smutsig om fingrarne! ... Det är icke mycket aptitligt,"
sade ogillande och vresigt fadern, som var stött öfver
dröjsmålet, röken och Ebbas upphettade utseende och
icke bevärdigade den olyckliga toddyn med en enda
blick, utan gick att hos sin bror och svägerska 
tillbringa det återstående af aftonen.

Lilla Ebba inbar sin bricka igen med en 
undergifven suck öfver sitt fel, att se rödögd ut och hafva
sprungit efter vedstickor och vatten förgäfves.

Det stackars barnet hade ännu icke hunnit lära
sig, att i fråga om husmödrars pligter tillämpa den
bekanta regeln: "det är ej nog att vara hängd, man
bör ock höflig vara", ty det är der vid lag alls icke
tillräckligt att fullgöra sina åligganden, det måste också
ske på ett angenämt sätt, och en qvinna är först då
mönstergild och behaglig, när hon förmår att uträtta
allt och uppfylla allas behof och önskningar, utan att
någon har en besvärande aning om, <i>huru</i> det sker,
ehuru detta ofta kan falla sig svårt nog.

"Mamma! Kom ut, så får du höra göken!"
ropade en af smågossarne, som kom inspringande till
modern, hvilken var sysselsatt att vädra ut röken, som
fylde hela huset, och nu ämnade uppacka linne och
sängkläder för natten.

"Ja, kom, så får du se sådana stora hvitsippor
här är strax bredvid!" inföll en annan och ryckte i
hennes klädning.

"Få vi mat snart, mamma? Man blir så hungrig
här ute," tillade den tredje.

"Mamma! Pappa ville ha rätt på de sista
tidningarne, tills han kommer igen; men jag kan inte
hitta dem."

"Ida har plumsat i sjön, mamma!" ropade i sin
tur Ferdinand, som i det samma kom in med sin lilla
gråtande syster, hvilken dröp af vatten. "Det var
"flax", att jag fick tag i henne, innan hon kilade till
botten ... Tyst, tyst, Ida lilla; det der ska du, inte
fästa dig vid. Hvad gjorde det? ... Se så, "prisa" inte
ihop er nu allesammans omkring henne; bara hon får
torra kläder, så rör det henne inte ett dugg; hon
tycker det är riktigt gladt."

Fru Amelie kastade ifrån sig lakanen, som hon
höll i famnen, och skyndade att spänna upp en stor
kappsäck, som ännu stod midt på golfvet och som hon
hoppats få lemna orörd till dagen derpå, men det gälde
nu att genast få torra kläder åt den lilla flickan, som
oaktadt sin äldste brors hurtiga tröstegrunder och
försäkran, att det var mycket "gladt", likväl var
alldeles blåfrusen och fortfor att gråta helt tyst.

Remmarne voro emellertid styfva och hårda,
Ferdinand måste anlitas, och nu kom också lyckligtvis
jungfru Anna, sträfvande med korgar och knyten ifrån
ångbåtsbryggan, och ändtligen blef med hennes

tillhjelp kolonien någorlunda inqvarterad i det, för fru
Amelie sjelf åtminstone, mycket tvetydiga
"sommarnöjet".

Det var som revisorn sagt en mycket
"välbelägen" byggning, ty rundt omkring inom hörhåll hade
man andra sommarnöjen, små och stora, af alla slag
och behöfde icke frukta ensligheten, som var
revisorns värsta fiende.

Också var hela familjen redan ett par dagar
derefter bjuden till grosshandlar Tullboms, hvars granna
villa låg högre upp på en bergsspets i skogen och lyste
med sina torn och flaggor, bilder, gallerverk och
balkonger i de allra vackraste färger som en
sockerbagarkrokan.

Samma dag hade bref anländt från Marina; och
till revisorns triumf, hans stora lycka och belåtenhet
och hans hustrus oro och förundran, innehöll detta
bref underrättelse om den oväntade och glada
utgången af friarens personliga besök i prestgården och den
unga flickans samtycke till giftermålet med Einar
Helworth.

Ett särskildt bref till modern lugnade väl denna
något, genom löftet om en närmare tillfredsställande
förklaring och tillkännagifvandet om de trolofvades
ankomst, kan hända strax efter det brefvet mottagits.

Nu var det naturligtvis icke längre skäl att
förtiga saken för grosshandlarens familj, och fru Amelie
sjelf, oviss och orolig öfver sin dotters känslor och
handlingssätt, med anledning af hvad som skett,
beredde sig på en mycket obehaglig förklaring med sin
svägerska.

Denna förklaring syntes också blifva så mycket
svårare, som herr Sebastian Tullboms familj denna
dag var vid det lyckligaste lynne och tydligen i en
glad och väntansfull spänning, som också genast hos
värdinnan gaf sig luft.

"Mina vänner," började hon, "jag behöfver ju icke
för er presentera vår blifvande måg, Eleonores
trolofvade, kapten Hugo Vilfrid, ty ni känna honom redan;
men sedan han blef fästman, ha ni ännu icke träffat
hvarandra."

De båda älskande, som suttit vid ett fönster, 
skyndade fram; kaptenen bugade sig tyst och allvarsam,
Eleonore omfamnade sin tant och onkel och kysste till
och med sina små kusiner, som för tillfället fått följa
med, efter som det i dag endast var en liten landtlig
familjemiddag.

Fruarna satte sig i soffan, och den stolta och
belåtna fru Albertine förtrodde genast sin svägerska,
att deras rika slägting Einar Helworth nu återkommit
till Stockholm och just i dag väntades ut från staden.

"Sebastian har honom med sig till middagen,"
tillade hon, "och jag kan berätta dig, att Einar
ändtligen helt öppet har sagt, det han kommer hit, just
för att förklara sig, med anledning af det hittills
något obestämda och kanske misstydda förhållandet
till sina slägtingar, som han uttryckte sig. Du förstår,
att han menar den synbara utmärkelse han visat
Thérèse. Och efter hvad jag hoppas och tror, få vi
således här i dag ännu ett förlofvadt par."

"Skulle Helworth redan vara i Stockholm?" inföll
fru Amelie förvånad.

"Ja, han kom redan i går qväll upp på kontoret
till Sebastian, som då bjöd honom hit."

"Men jag fruktar ... ja, jag är nästan säker, att
du misstar dig i allt detta ..."

"Misstar mig? Hvad menar du?"

"Jag menar ... jag förmodar ..." stammade den
villrådiga och generade åhörarinnan af det
förhoppningsfulla förtroendet, "jag tror, att du kanhända
missförstått Einars afsigt, och att han redan ingått en
förbindelse, som var lika oväntad för oss alla, och ..."

"Ah, jag förstår! ... Du har då redan fått höra
den dumma och eländiga historien; men deraf är alls
ingenting att frukta ... menniskan är galen ..."

"Hvad i himlens namn säger du?" afbröt i sin
ordning den förskräckta fru Amelie och flyttade sig
närmare sin svägerska.


"Jag säger, att hon är galen; det är ju icke
sundt förnuft i hennes påstående ..."

"Men om hvem talar du då?"

"Naturligtvis om den samma, på hvilken du
anspelade, om hennes uppdiktade förbindelse med honom
och den förmenta intrigen för att vinna Thérèses hand."

"Men, min Gud! Det är Marina jag mente ..."

"Marina! Hvad har Marina med saken att göra!
Jag talar om den der äfventyrerskan, som kallar sig
fröken Neptunia Vimmelkant. Hon har trängt sig in
hos oss på ett mycket ogrannlaga sätt, och larmat och
hållit långa tal om Einar Helworth, som hon påstår
ha stått i några förtroliga förhållanden till henne och
nu genom ett falskt namn för att undkomma hennes
anspråk söker att skaffa sig ett rikt parti.
Alltsammans är en uppdiktad historia naturligtvis, eller också
är det hans vän, den der tvetydige löjtnant Krapp,
som hon menar, ty den karlen har alltid förefallit
mig misstänkt, och man kan tro honom om hvad
som helst."

"Kära Albertine, hvad du säger gör mig alldeles
förvirrad; jag förstår icke ett ord. Skulle Einar, som
varit så kort tid i Sverige, kunnat trassla in sig i
förhållanden, som hindrade hans giftermål? Det låter
otroligt ..."

"Ja, det är alldeles orimligt; det sade jag strax;
jag med min skarpa blick, min menniskokännedom, jag
ser nog, hvad folk jag har för mig ... Man lurar mig
icke så lätt och icke Sebastian heller; jag har icke
ett ögonblick misstänkt den stadgade, älskvärde
mannen; man behöfver bara se honom för att finna,
huru han skulle förakta ett dylikt fruntimmer, ty den
der fröken pratade, som om hon varit tokig; hon
beskref Einar fullkomligt ifrån topp till tå, men kallade
honom sin förlorade och ständigt eftersökte Gideon ...
Har man hört sådana galenskaper! ... Åh, men se der
ha vi ju våra herrar! Der kommer han, Gudskelof! ...
Nu ha vi då honom här! ... Tyst, för allt i verlden
med hvad jag sagt ... Det är icke värdt att bråka om
det der nu," tillade fru Tullbom hastigt och flög upp
ur soffan med full fart, för att mottaga den så ifrigt
och oroligt väntade slägtingen, hvars ankomst bebådats
af den "trefliga" ånghvisslan från båten, som plaskade
vid stranden.

"Jag begriper ingenting af allt det här,"
upprepade fru Amelie bekymrad. "Der kommer ju
verkligen Helworth! Men hvar i Guds namn är då Marina?"

Värdinnan skyndade emellertid emot de
ankommande herrarne, som syntes på vägen ifrån
ångbåtsbryggan, och hennes svägerska blef ensam i salongen
med Thérèse, ty kapten Vilfrid och hans fästmö hade
dragit sig undan i ett kabinett bredvid.

Nu öppnades dörren, och grosshandlaren införde
liksom i triumf den stackars lille löjtnant Krapp, som
tycktes rent af hafva tappat koncepten och icke visste,
hvad rol han nu skulle spela, då farcen var så nära
sin upplösning och han med förskräckelse fann sig af
Helworth lemnad ensam på scenen.

"Jag hade hoppats att här möta min vän och
följeslagare ..." stammade han förlägen, "han hade
lofvat ... heligt lotvat, att vara mig här till mötes
för ... för vissa förklaringar och ..."

"Det behöfs inga förklaringar alls," inföll fru
Tullbom, som trodde, att han tänkte på fröken Neptunia
Vimmelkant och ville rättfärdiga sig i detta afseende.
"Vi äro glada att hafva dig åter i skötet af vår familj,
min dyre och värderade nevö. Och se här står din
kusin Thérèse, som längtar att få helsa på dig."

"Och här, min käre Helworth," inföll revisor
Tullbom, hvilken just i detsamma, helt glad och lifvad,
också anlände, "här kommer din blifvande svärfar!
Omfamna mig, min gosse! Låt oss ömsesidigt
gratulera hvarandra ... Du lyckades, du! Du kom, såg och
segrade; vi hafva just i dag fått ert bref om saken ...
Jo, jo, så går det; jag spådde detta. Men hvar har
du Marina? Hvar är fästmön?"

"Marina! ... Fästmön! ... Har Ulrik mist
förståndet! ... Hvad är detta för ett oskickligt gyckel!"
utropade bestört och harmsen fru Albertine och sökte att
rycka den olycklige och förstummade löjtnanten ur
revisorns kraftfulla armar, under det Thérèse ännu
med ömhet fasthöll den omtvistade och förmente
kusinens hand.

"Sebastian! Tillrättavisa då din bror. Det här
är allt för dumt och osmakligt ... det borde väl i
stället vara du, som ... som ..."

Den vredgade frun hann icke längre, ty dörren
rycktes häftigt upp, och fröken Neptunia Vimmelkant
störtade in som en stridshäst vid ett tornerspel.

De flygande lockarna kring det knotiga ansigtet,
den högt uppsatta hatten, hvars plym hviftade som
en palm i hennes hufvud, de vidgade näsborrarne, som
tycktes fnysa af stridslust och vrede, och de ljungande
blickar, hvarmed hon helsade alla de närvarande,
gjorde liknelsen nästan fullkomligt träffande.

"Nå, jag tror, att jag just kommer lagom,"
utropade hon med hånfull skadefröjd, "riktigt till pass för
att gripa förrädaren på bar gerning ... Der står han
nu, hand i hand med sin tillämnade brud och
omgifven af hela slägten ... Ack, mitt herrskap! Jag
beklagar bara, att ni alla äro lurade ... Den oemotståndlige
förföraren, den listige Don Juan har narrat er, liksom
han narrade mig, oskyldiga, bedragna qvinna ... Hvem
tror ni väl, att han är? Jo, ni inbillen er, att han
är en millionär ifrån Amerika, en slägting till och
med ... Ha, ha, ha, man kan riktigt skratta, om det
icke vore så gripande, så dystert, så djupt tragiskt ...
Fråga honom sjelf ... Fråga honom; jag begär, jag
befaller det, och han skall icke i detta högtidliga
ögonblick våga att neka det; han är en fattig äfventyrare,
en för detta löjtnant, bortkörd ifrån sitt regemente,
en menniska, som heter Gideon Krapp, en usling,
som ..."

"Håll, håll min fröken, nu kan det vara nog,"
afbröt hastigt kapten Vilfrid, som vid bullret af den
högljudda frökens inträde kommit ut i salongen, och
med förvåning igenkände sin forne kamrat midt i

kretsen och prisgifven åt så många olika och hetsiga
meningar och sinnesrörelser.

"Jag känner Gideon Krapp sedan många år, och
jag kan icke höra honom skymfas på detta sätt."

"Gideon Krapp!" utropade hela familjen med en
mun. "Är denne man Gideon Krapp?"

"Ja visst. Hvarför förvånar er detta? Hvem
skulle det annars vara?"

"O himmel, hvilket nedrigt bedrägeri!"

"Hvad är detta för ett otroligt spektakel? Hvad
heter ni, herre? Hvem är ni?"

förklara er!"

"Försvara er! Stå icke och tig!" ropade alla om
hvarandra och ryckte emellan sig hit och dit det arma
offret för deras föregående beundran och nu för deras
harm och bestörtning.

Fru Albertine föll baklänges i en soffa, höjde
händerna emot taket och tappade sin pince-nez;
Thérèse svimmade, och de båda herrarne Tullbom bleknade
af vrede, under det att fröken Neptunia med korslagda
armar stolt spatserade fram och åter på golfvet,
bevakande sin förkrossade älskare, hvilken förlorat all
sjelfbevarelse-instinkt och liknade en stackars räf, som
låtsar vara död för att undgå dödshugget och kunna
fly vid första möjliga tillfälle.

"Men hvar är då emellertid den <i>verklige</i> Einar
Helworth, ifall han finnes?" sade slutligen kapten
Vilfrid förundrad.

"Här, här är han!" utropade i detsamma, med
högljudd och glädtig röst den rätte egaren af detta
mystiska namn och steg in i salongen.

Han förde lilla Marina vid armen, och från hans
strålande och glada ansigte tycktes hvarje spår af den
forna öfvermodiga och satiriska vresigheten hafva flytt.

"Mina kära slägtingar," fortfor han hjertligt och
såg sig omkring med ett illa undertryckt leende.
"Förlåt mig den villervalla jag förorsakat och tillåt mig
allra först att trösta och rättfärdiga min hederlige,
stackars barndomsvän, löjtnant Gideon Krapp, som af
tillgifvenhet för mig lånat sig åt mitt kanske allt för
pojkaktiga infall, att inkognito och under hans namn
söka att lära känna och göra mig älskad af någon
bland mina kusiner. Det har lyckats; Marina är min
trolofvade; hon vågade att fatta intresse för den 
fattige och förbisedde Gideon Krapp, och hon har nu
samtyckt att blifva Einar Helworths hustru. Gifve Gud,
att hon slutligen kunde göra sin man så ädel och god,
som hon är sjelf."

Thérèse tittade förstulet upp med det ena ögat!
Hennes mor ruskade på sig och gjorde en afvärjande
rörelse med handen emot gruppen framför sig, och
grosshandlaren trummade, tyst och surmulen, med
fingrarne på bordet, under det revisorn och hans fru
omfamnade sin dotter och hennes trolofvade.

Ingen hade emellertid tänkt på den stackars löjtnanten 
under de sista ögonblicken, och då man ändtligen 
sansat sig och något så när hunnit sätta sig in
i den öfverraskande situationen, så voro både han och
hans fruktansvärda nemesis förvunna.

Den stora kraftfulla Neptunia hade fört honom
med sig, som en hafsörn bortför en anka.

*

</chapter>

<chapter name="Hvardagslif.">
HVARDAGSLIF.
</chapter>

<chapter name="II. Med strömmen.">
<h2>II.</h2>

<h2>Med strömmen.</h2>

Vid en af de få platser i vår hufvudstad, som
ännu äro befriade ifrån krogar och mjölkmagasin, 
klädstånd och krämare af alla slag, ligger ett gammalt
vackert hus med adliga vapensköldar, uthuggna i sten,
öfver ingången. Det har fordom varit ett af de största 
och förnämsta husen, och då det byggdes, ansågs
det som ett palats, ehuru det nu blifvit bortskymdt
och öfvarflygladt af de stora och ståtliga byggnader,
som representera makten af kapitalet, samladt på hvad
sätt som helst.

Utanför porten till detta hus stod en dag i början
af förra vintern, eller 1876, en jägare, klädd i litet
livré och med en pappask i handen.

Han ringer, men klockan är ännu knappt nio på
morgonen, och alla menniskor tyckas sofva i det 
aristokratiska hotellet.

Ändtligen, då han tredje gången ryckt i klocksträngen, 
kommer portvakten ut; det är en äldre karl,
storväxt, fet och myndig, med en min af sårad värdighet 
öfver att, i skjortärmarne och med rocken kastad
öfver axlarne, nödgas lyssna till den djerfva pretentionen 
att blifva insläppt på en så opassande tid.

Vid upptäckten att det är en gammal bekant, som
stört honom, mildras emellertid något hans onådiga 

uttryck, han döljer till och med sin gäspning bakom
den stora utbredda handen, och nickande förtroligt
och nedlåtande åt den inträdande, som är en ung och
vacker karl, säger han med en viss öfverseende mildhet:

"Hvad står på, efter Kullberg kommer så här
bittida och ringer, som om elden vore lös ... Vi
kommo icke hem ifrån hennes majestät enkedrottningens
supé förr än klockan ett i natt, och dessutom brukar
väl ingen menniska vara uppe vid denna tiden."

"Jag ber så mycket om förlåtelse, herr Säfvelin,"
svarade jägaren artigt; "men jag var tillsagd att gå
hit helt tidigt med den här buketten, och som jag
hade annat att uträtta med detsamma åt detta hållet,
så ...

Medan han talade öppnade han varsamt locket
på asken och visade en präktig bukett af friska
blommor, hvars doft sjelfva den flegmatiske och förnäme
portvakten värdigades inandas med välbehag.

"Hm, det var ståtliga blommor i Januari månad
... De hafva nog kostat penningar, min själ?"

"Jo, jo men; tretio kronor har jag nyss betalt
för den; och jag tog ändå två precis likadana..."

"Åh tusan! Hvem skulle ha den andra?"

"Jag har just varit borta med den också," inföll
jägaren småleende och med en hemlighetsfull min.

"Aha, jag förstår ... Mamsell Alexandrine i
Urvädersgränden?"

"Det är hennes namnsdag i dag... men tyst,
tyst ... Grefven tänker fria här i huset ..."

"Liksom jag icke skulle veta det," sade herr
Säfvelin med värdighet.

"Nå, hur går det ... blir det något af?"

"Det beror på ... Vi känna nog grefven, förstås,
men rikedomen, slägten och si så der ..."

Portvakten skakade betänkligt och allvarligt på
hufvudet, och jägaren återtog, i det han satte sig ned
på en bänk i den varma, mattbelagda förstugan, som
med sina mattslipade bronslampor i taket och grupper
af krukväxter mera liknade en försal.

"Ja, visst är han gentil; men vore jag flicka,
för oss emellan sagdt ... men det är ju grefvinnan,
som styr här?"

"Åh, inte alltid ... Gamle grefven är som ett
envist barn; man får lyda honom bara för att han icke
skall bråka och kälta ihjel en ..."

"Nå, mig qvittar det lika ... fast det kunde vara
bra, att grefven blef stadig en gång ... men tag nu
emot asken, och var hederlig att lemna den åt Firman,
som lägger buketten på frökens kaffebord eller kanske
ber mamsell Sophie, att hon ..."

"Var lugn, var lugn, det der skall jag nog styra
om," inföll herr Säfvelin och hviftade faderligt och
öfverlägset med handen.

"Ursäkta, herr Säfvelin, låt mig kasta ännu en
titt i asken ... jag måtte väl icke hafva tagit vilse ..."

"Hur så?"

"Buketterna voro då alldeles likadana, men på
den ena satt en liten skrifven pappersremsa."

"Till mamsell Alexandrine kanhända?"

"Ja, och det kunde blifva ett spektakel ..."

"Ja visst ... men tänk ändå, sådan ... sådan ...
hvad jag skulle vilja säga ... nära nog oförskämdhet
emot vår fröken ..."

"Åh kors. Hvem vet om det? Det är ju bara
oss emellan ... Får jag se ... jo det är rätt ... lägg ned
den vackert igen; seså ... Grefven skall hafva äran att
uppvakta fröken på förmiddagen."

Jägaren påsatte åter locket på asken, helsade
vördnadsfullt herr Säfvelin och aflägsnade sig under
det denne gick tillbaka till sitt rum för att fullborda
sin afbrutna morgontoalett.

Två timmar derefter befinna vi oss i andra
våningen af samma hus.

Genom de tunga havannafärgade gardinerna lyser
den bleka januarisolen in på parkettgolfvet i en stor
matsal, hvars skåp, stolar, bord och panelningar äro
af opolerad ek och hvars båda tunga ljuskronor och
slipade spegellampetter tyckas lika gamla som den
allegoriska målningen i taket, marmorspiseln med sina
sfinxer på ömse sidor om eldstaden och de något
svartnade basrelieferna kring taklisten och öfver dörrarne.

Midt på golfvet är ett kaffebord dukadt med all
den solida och angenäma prakten af gammalmodigt
silfver och fint ostindiskt porslin, ännu mera dyrbart för
egaren genom vanan att sedan barndomen hafva nyttjat
det, än för dess kontanta värde.

Hvarje af de fyra små tunna genomskinliga
kaffekopparne, placerade på den konstmesssigt vikna, siden
liknande servietten, bär liksom denna familjens
grefliga vapen och midt på bordet skimrar en modern
fruktskål, ett verkligt konstverk af silfver och kristall.

Det finns ingenting grannt och prålande,
ingenting, som särskildt utmärker sig eller faller i ögonen
i detta rum, just derför att allt harmonierar med
vartannat; dess enda egentliga prydnad äro tvenne stora
gamla förträffliga taflor af Wouwerman och en dyrbar
bronzbild på kaminfrisen.

På båda sidorna äro två dörrar. De äro stängda,
utom en till höger, hvarinom man ser en rad af stora
rum, alla möblerade med denna gedigna, något
gammalmodiga prakt, hvilken tydligen varit dikterad af
omdöme och smak, af det sjelfständiga individuella
tycket och icke af tapetserarens slentrian och modet
för dagen.

Det är ingenting af penninge-aristokratiens
splitter nya, hastigt hoprafsade lyxartiklar, dess sätt att
ståta med en glans, hvarvid den alls icke är van, som
den icke förstår att använda och som man har brådt
om att få visa, innan den oftast tager ett hastigt slut.
Det är den ärfda, lugna och anspråkslösa rikedomen,
som eges utan skryt och såsom den naturligaste sak
i verlden.

En svartklädd betjent, bärande den vackra
buketten, som herr Säfvelin på morgonen mottagit, kommer
nu in helt tyst i salen; han lägger de dyrbara
blommorna vid en af kaffekopparne och går att laga om
elden i spiseln, och då han i detsamma hör lätta steg

innanför dörren bredvid till venster, skyndar han att
öppna denna dörr och stannar orörlig för att låta den
ankommande passera.

Denna är husets unga dotter, fröken Marianne
Darroz, utan regelbunden skönhet, men af ett fint
och egendomligt utseende.

Hennes tjocka blonda hår ligger öfver hjessan
som en krona, och på pannan nedfalla som ett
glänsande flor små krusiga lockar nästan ända till de svagt
markerade ögonbrynen, hvilka icke gifva nog skugga
och uttryck åt de stora blågrå ögonen, hvilkas
skönhet och lif, vanligen beslöjade och liksom bundna,
glänsa fram så mycket mera öfverraskande, så snart
de fylliga röda läpparne uttala ett enda ord.

Hon är klädd i en lång, hvit-broderad
morgonrock, en konstnärlig labyrint af veck och spetsar,
hopflätade med blekblå bandrosetter och otvetydigt
vittnande om sömmerskans och kammarjungfruns förenade
och osparda bemödanden att insnärja den unga damen
så, att hvarje äfven den obetydligaste
kraftansträngning skulle tyckas vara henne omöjlig.

Trots allt detta låg likväl ett lif och en nästan
barnslig friskhet i alla hennes rörelser, hvilket är
mycket sällsynt hos unga flickor i hennes ställning
och som fulländade behaget af den medfödda elegans,
som vi med rätta beundra, der den någon gång i
verkligheten framträder, och som var Marianne Darroz'
första utmärkande egenskap.

"Åh, så herrliga blommor!" utropade hon och
luktade på buketten med förtjusning.

"Grefve Gerhard Reuters jägare lemnade dem
helt nyss, med helsning, att grefven sjelf skall hafva
äran på förmiddagen göra sig underrättad om huru
fröken befinner sig," sade kammartjenaren bugande.

Marianne släppte vid dessa ord hastigt de
präktiga blommorna, som hon nyss beundrat, vände sig
bort med en krökning på läppen och gick fram till
fönstret utan att säga någonting.

Hon stirrade ut på gatan med ett uttryck af
missmod och obehag och med så mycken
tankspriddhet, att hon icke gaf akt på de tysta, men ojemna
stegen af en person, hvilken emellertid inkommit och
nu lade en liten skrynklig, hvit och mager hand på
hennes axel.

Den unga flickan spratt till, vände sig om och
såg sin mors och sin egen forna guvernant, miss
Cornelia O'Barry, stå bakom sig.

Den irländska damen var mycket liten, halt, sned
och betydligt vindögd, men trots alla dessa
ofullkomligheter gjorde en ytterst vårdad uppfostran och
hennes goda omdöme sig gällande, och hon blef intagande
genom det förbindliga i sitt sätt, genom sin fina takt
och den godhet och det förstånd, som lyste ur hennes
små svarta ögon.

Hon var lytt och ful, hon egde icke den minsta
likhet med sin unga elev, men likväl märkte man
snart, att hon i tal och åtbörder, i behag och elegans
varit dennas förebild.

"God morgon, mitt barn! ... Du kom helt tidigt
hem i går?" sade miss O'Barry hjertligt, med en liten
skälmsk sidoblick på buketten, hvilken hon i
förbigående mottagit af betjenten, som upptagit den ifrån
golfvet.

"Ja, jag tror, att det var helt tidigt," upprepade
Marianne melankoliskt, i det hon lyssnade in åt de
andra rummen, der man nu hörde en dörr öppnas.

Ett par sekunder derefter inrullades en sjukstol,
hvari satt husets herre och husbonde, f. d.
hofmarskalken, riddaren och kommendören af en oändlig mängd
ordnar, egaren af stora bruk och vidsträckta
egendomar, herr grefven Kuno Mathias Darroz, en knappt
mera än femtioårig man, men utlefvad och förstörd,
slapp och vresig, trött och förargad på hela verlden,
rädd för döden och led vid lifvet, ett af lyckans och
rikedomens många beklagansvärda offer.

Det fordras en ganska hög intelligens för att rätt
uppfatta och starka skuldror för att uppbära den
lysande, men tunga och ansvarsfulla bördan af ett
gammalt ädelt namn och stora rikedomar. Den för tretio
år sedan firade och vackre gardeslöjtnanten hade
hvarken det ena eller andra, hvarken någon aktning för
sig sjelf eller sitt namn, och hela hans lättsinniga och
tanklösa lif tycktes i stället gå ut på att nedsätta båda.

Nu satt han här, full af krämpor och bitterhet,
allt för sjelfvisk och inskränkt för att ens veta, hvad
han förlorat, eller fatta, hvad han kunnat vara, och
endast fördömande den afskyvärda "otur", som låtit
honom, mer än andra, på detta sätt få plikta för den
"oskyldiga böjelsen att lefva alltför högt", som han
sjelf uttryckte sig.

Genast, då sjukstolens trissor hördes, hade
Marianne tagit buketten och kastat ned den i
fönsterposten, bakom en liten jardinière, som stod der, och då
guvernanten tycktes vilja hejda henne, hviskade hon
hastigt, just som hennes far syntes i salongen bredvid:

"Låt den ligga, bästa Cornelia ... Jag vill
undvika den ledsamma konversation, hvartill den skulle
gifva anledning."

Miss O'Barry gjorde en min af tvungen
resignation, och grefven, som nu kommit fram på golfvet och
stannat vid frukostbordet, utropade genast med en gäll
och obehaglig röst:

"Nå, Marianne! Kommer du icke och helsar på
din far? ... Ingen märker mig, tror jag ... Hvad hafva
damerna att hviska om derborta?"

"Se så," tillade han, då dottern temligen flyktigt
kysst den gula darrande hand, som han räckte henne.
"Se så, berätta mig nu något om hannes majestät
enkedrottningens supé ... Den var charmant, förmodar
jag, ehuru <i>jag</i> icke mera kan offra mitt underdåniga
nit och min erkända och, så nådigt och smickrande,
berömda talang, att ordna och representera vid dylika
tillfällen ... Åh, jag glömmer aldrig hvad ett
qvickhufvud, Charles Lejonkrans, sade ... du mins ju honom,
Marianne, han lefde ännu för ett par år sedan ...
vacker karl ... rumlare och petit crevé af första
ordningen ... han sade just på en soaré, der jag hade äran
att mottaga hennes majestäts gäster ... Ah! fördöme
den åsnan Liljebäck!" afbröt sig hofmarskalken
grimaserande och storskrikande in i örat på den alldeles
bredvid stående kammartjenaren, som helt förfärad tog
ett steg baklänges. "Du har glömt luftdynan, ditt
kräk! ... Armen sjunker ned, så att jag får kramp ..."

Grefven fick ett häftigt anfall af hosta och
qväfning, som slutade i den ena våldsamma nysningen efter
den andra, och de båda fruntimren gingo alldeles miste
om att i dag få höra den hundra gånger upprepade
historien, medan den försumlige Liljebäck skyndade in
efter dynan.

"Har icke grefvinnan varit synlig ännu? Ah? se
der kommer hon," återtog grefven, då han hunnit
stilla sig, fått en kudde under hvardera armbågen och
blifvit torkad om munnen som ett barn, i detsamma
hans fru syntes i salongsdörren.

Hon var ett fruntimmer om fyrtiofem år, till
börden irländska, liksom hennes gamla vän och
sällskapsdam, och med en min af stel och högdragen
aristokrati, som vid första åsynen gjorde henne föga behaglig.

Då hon nu smålog emot sin dotter och
guvernanten, i det hon besvarade deras helsning, syntes
hennes ansigte emellertid mera mildt och vänligt, och
det förmenta högmodet deri förvandlades till ett drag
af hemligt och undertryckt bekymmer, som varit gömdt
derunder.

"God morgon, min vän! Huru befinner du dig
i dag? ... Har natten varit lugn?" sade hon med mera
artighet än verkligt deltagande, vänd till mannen,
hvars ansigte vid hennes åsyn tycktes blifva ännu mera
vresigt och bittert än förut.

"Har natten varit lugn," eftersade grefven
förargad. "Hvilken enfaldig fråga, upprepad sedan tio år,
för hvarje morgon ... Kan du aldrig förskona mig
derifrån, kära Emelina!"

"Ursäkta mig. Jag ville veta, huru du tillbragt
din afton sedan vi farit bort," återtog grefvinnan
likgiltigt och satte sig ned, i det hon gaf ett tecken åt
betjenten, som stod nere vid salsdörren, att inbära kaffet.

"Huru jag tillbragt min afton, tycker jag, att du
lätt kan imaginera dig," fortfor hennes man.
"Utbytande rullstolen emot sängen, ljusen emot nattlampan;
se der min omvexling och mitt tidsfördrif ..."

"Och ditt vanliga spelparti?"

"Blef instäldt ... Drakenfeltz kom icke."

"Nå, då blef väl pappa ändå tvungen att
åtminstone bläddra litet i den der boken, som jag
rekommenderat?" inföll Marianne småleende.

"Nej, så långt har jag ännu icke kommit i
hjelplöshet, att jag hänger näsan öfver en bok ...
åtmin-stone icke en sådan der "god bok", i damernas smak
... himlen bevare mig! Om jag skulle förmå mig att
läsa något, så skulle det verkligen vara
rekommenderadt af någon annan än dig, min lilla vän."

"Men pappa läste väl förr ... jag tycker mig
hafva hört ..."

"Åhjo, åhjo, någon liten glad stump af Paul de
Kock ... Men hvar har du din son, min vän?" afbröt
grefven, vänd till sin hustru. "Du brukar ju hålla så
väl reda på den unge herrn ... Firman, är inte grefve
Allan klädd ännu?" tillade han med en blick på
betjenten, hvilken i detsamma inkom med kaffekannan.

"Jag vet icke ... jag tror ... jag förmodars, att
grefven ännu icke varit synlig ..." sade Firman
tvekande.

De trenne damerna vexlade en blick, och
grefvinnan, som tydligen ville ombyta samtalsämne, inföll
med en viss liflighet:

"Man frågade rätt mycket efter dig i går qväll,
och till och med hennes majestät behagade göra sig
underrättad om din helsa och uttalade sitt deltagande."

Grefven strök sig om hakan med tydlig
tillfredsställelse, suckade och tänkte med bitter saknad på den
tid, då han lyste ibland den högättade och fashionabla
societeten i slottets salar, och huru han sedan, ännu
ung och "intressant", under flere år rullat fram i
sjukstol vid bad och brunnar, omgifven af deltagande
damer, som offrat honom buketter och så att säga
blomsterstrött hans väg med sympati och ömma
småleenden ... tyvärr var detta nu blott en förgången
dröm; den sista sommarens minnen visade honom endast
några välvilliga gamla gummor och en herre på
träben, som utgjort hans sparsamma uppvaktning och det
gäspande auditoriet för hans, tusen gånger upprepade
anekdoter och ungdomshistorier från värdshus-, kasern-
och hoflifvet.

Han suckade ännu en gång, ruskade litet på sina
förlamade ben, frammumlade mellan tänderna en ed
af otålighet och smärta och ropade vresigt:

"Marianne, servera mitt kaffe! ... Du glömmer din
far ... ett ägg och en bit kyckling skulle kanske göra
mig godt ... Firman, hvad är det i karotten der öfver
spritlampan ... ragout på hjerpe ... det duger icke ...
Än der på fatet då? ... Sparris-omelett... nå ja, låt
mig försöka ..."

Om grefven förlorat förmågan af alla andra
njutningar i lifvet, så hade han likväl icke mist aptiten,
och medan han åt med förvånande smak och ref med
gaffeln i alla faten på ett vårdslöst och osmakligt sätt,
hade grefvinnan slutat sin frukost och närmade sig
fönstret, under det hon halfhögt pratade med miss
Cornelia, som också stigit upp.

Marianne, som icke vågade gå ifrån sin far,
hvilken blef stött, om han lemnades alldeles ensam vid
bordet, lekte tanspridd med sin tesked och rodnade en
smula, då grefvinnan hastigt utropade:

"Nej, se hvilka vackra blommor! Hvem har lagt
dem här? ... Hvilket slarf att icke sätta dem i
vatten! ... Törnrosor af alla färger och liljekonvaljer!
Just dina favoritblommor, Marianne ... Åh, hvad de
dofta herrligt! ... Hvem har väl lagt dem att vissna
i fönstret ... Skaffa genast ett glas vatten, Firman!"

Betjenten skyndade fram med det begärda,
ursäktande sig helt tyst, på sin matmors fråga om
blommornas vanvård, under det fröken Marianne icke
låtsade höra någonting, sysselsatt, som hon var, att rätt
samvetsgrant utvälja några syltade frukter för att lägga
på grefvens tallrik.

"Se så, nu tror jag att jag får vara nöjd," sade
denne och sköt fruktskålen ifrån sig. "Man bör icke
öfverlasta sig ... Ett litet glas vin, Marianne; så der,
högst obetydligt ... inte mera ... jag äter och dricker
som en fluga ... blott så att krafterna uppehållas ...
Det var charmanta blommor du har, min vän ... Sätt
dem här hos mig; jag tycker inte mycket om blommor
i allmänhet, men som de äro sällsynta denna tid ...
Ah, just en sådan här bukett ämnade jag presentera
den gudomliga Emelie Högqvist en afton, då jag
väntade i hennes klädloge ... Den hade kostat femtio
kronor, det var i Januari månad, liksom nu, men jag
måste afstå den åt en person som ..."

"Hur många gånger har väl pappa berättat det
der," mumlade helt tyst Marianne, hvilken nu steg
upp ifrån bordet, då kammartjenaren rullade hennes
fars stol till fönstret.

"Hon är rätt vacker, den der lilla flickan, som
går förbi hvar dag," återtog grefven, som lyckligtvis
blifvit afbruten i den många gånger hörda historien
om mamsell Högqvists bukett och nu satte lorgnetten
för ögat och tittade med lifligt intresse utåt gatan.
"Liljebäck, hvad var det du sade att hon hette? Hon
står i en handskbod, eller hur? Jag har märkt, att
hon alltid vänder sig om och kastar en blick uppåt
fönstret ... Ack, fördömdt, att man skall sitta som en
invalid! ... Och der är fru Timmerstång redan ute
och trafvar, klädd i sin löjliga hatt ... Men hvad är
detta! Har man flyttat ur våningen midt emot? Jag
tycker mig se helt nya personer i fönsterna, och det
är ett anslag på porten ... Liljebäck ... hvad betyder
det? Skall det bli auktion derinne?" tillade
hofmarskalken, hvilken, nu beröfvad alla sin ungdoms frivola
nöjen, sysslolös och andefattig, roade sig att hålla reda
på hela grannskapet och dess sqvaller liksom en
gammal kaffesyster.

Marianne hade emellertid närmat sig dörren och
ämnade lemna rummet, då hennes mor, som helt tyst
samtalat med miss O'Barry, ropade åt henne:

"Marianne, jag hoppas du är i ordning att
mottaga grefve Reuter, som kommer hit vid tretiden."

Den unga flickan gjorde en min af motvilja, men
svarade ingenting och böjde endast på hufvudet, i
det hon gick ut.

"Hur långt ha vi kommit med saken?" inföll
hofmarskalken, vänd till sin fru. "Har Gerhard
förklarat sig?"

"Nej, jag har bedt honom vänta der med,"
svarade grefvinnan.

"Hvad tjenar det till! Han är ju fyrtio år, och
Marianne är snart tjugutvå."

"Ja, visserligen, men Marianne har olyckligtvis
intet tycke for honom."

"Quelle malheur! Jag undrar verkligen, hvem
som gjorde oss båda den kälkborgerliga frågan, om vi
hade tycke för hvarandra," återtog han ryckande på
axlarne. "Det är bäst, att jag tar hand om den der
affären, så att den blir lyckligt afgjord, medan Reuter
är qvar i Stockholm ... För honom in i mitt kabinett
när han kommer hit på förmiddagen. Hvad angår
Marianne, så räknar jag på dig."

"Men jag torde icke kunna motsvara din
förväntan i detta fall ... Marianne har ett mycket fast och
bestämdt lynne," sade grefvinnan tvekande, i
detsamma hennes man ringde med en liten klocka, som stod
bredvid honom, för att tillkalla kammartjenaren,
hvilken strax derefter rullade in sin herre i hans egna
rum igen.

Den gamla guvernanten hade genast vid de båda
makarnes förtroliga samtal försvunnit i rummet
bredvid, men syntes nu på tröskeln, då hon hörde, att
grefven var borta och att grefvinnan var ensam.

"Cornelia," sade denna sakta och på engelska med
bekymrad och missnöjd ton, "jag upprepar till <i>dig</i> hvad
Darroz nyss sade till mig sjelf: jag räknar på dig för
att hjelpa mig besegra Mariannes envishet."

"Och jag fruktar, att jag då måste gifva svar som
ni," sade guvernanten småleende.

"Du har emellertid mycket välde öfver henne,
genom ditt tålamod att ingå i långa resonnementer ...
Jag förmår icke som du framdraga bevis för hvad som
redan syns mig ovedersägligt, och Marianne är ännu
för mycket barn att genast inse det nödvändiga, men
likväl för gammal att blindt lida ... Tala med henne
och gör mig den tjensten att på ditt förträffliga sätt
förklara fördelarne och skälen, hvarför en grefvinna
Darroz bör göra detta parti framför något annat."

Miss Cornelia blinkade litet ironiskt med sina
sneda ögon, ryckte på axlarne och svarade ingenting.

"Jag begriper icke, hvarifrån Marianne fått sina
fria och ofta opassande åsigter ... Jag tror det ligger
i luften," återtog grefvinnan betänksamt.

"Eller i det stadium af ålder och förstånd, hvari
hon för närvarande befinner sig ... Ni har ju sjelf
varit tjugu år, min grefvinna ..."

"Visserligen, men jag vågade aldrig uttala mina
obetänksamma och omogna idéer, och jag lydde
erfarenhetens råd med tystnad och på ett passande sätt."

"Det är sannt; och jag hoppas, att Marianne
skall göra detsamma."

Dörren till matsalen öppnades i detsamma varligt,
och grefvinnan, som genast och med oro blickat ditåt,
utropade med liflighet:

"Ah! David, är det du? Gå in och vänta mig;
jag kommer strax."

*

Ett par minuter derefter satt grefvinnan Darroz
i sitt toalettrum, och framför henne stod David,
hennes sons betjent, en ung karl af ett hyggligt och
förståndigt utseende; han var född på ett af hennes gods,

uppfostrad i hennes hus och af samma ålder som sin
herre. Den förnäma damen hade, trots sitt
bemödande att synas lugn, kall och värdig, ett drag af
pinsam ångest och väntan i sitt ansigte, då hon nu
med låg röst och tillgjord långsamhet sade:

"Nåväl, hvad var orsaken, att grefve Allan icke
kom på hennes majestäts supé, och huru tillbragte
han sin afton?"

"Grefven, som varit på vakt, sof ett par timmar
efter middagen," började David med tonen af en
militärisk rapport och utan att tillåta sig någon min af
deltagande eller intresse för hvad han berättade. "Han
ämnade troligen fara på supéen, ty han hade tillsagt
mig att lägga hans kläder i ordning, men klockan half
åtta kommo baron Linday och löjtnant von Misthel;
herrarne befalde mig ordna ett spelbord och intaga
champagne och selzervatten, och vid tiotiden, strax
efter det herrskapet åkte upp till slottet, gick grefven
ut tillsammans med de båda herrarne. Jag följde dem,
som grefvinnan befallt, och såg, att de, efter att hafva
druckit ett par glas punsch på Blanchs café, der de
sammanträffade med ännu ett par herrar af grefvens
bekanta, gingo att spela biljard bredvid Nya teatern ...
Alla herrarne voro temligen lifvade och något
bullersamma på gatan, och då de lemnade biljarden, gick
grefven in i en juvelerarebutik, som man just höll på
att stänga. Han gjorde der troligen någon handel, ty
då han kom ut, höll han ett litet paket i handen,
och som han händelsevis utanför butiken påträffade
ett stadsbud, lemnade han åt detta paketet att bäras
efter dess adress.

"Herrarne hade nu blifvit skingrade, så att
grefven åter var ensam med löjtnant von Misthel och
baron Linday, och som de just i detsamma råkade på
grefve Gösta Dimmenfelt, som är i Stockholm och bor
på Hôtel Rydberg, så kommo de öfverens att följa
honom hem.

"Här stannade grefven till klockan ett, och då de
kommo ut från hotellet och vid porten funno en droska,
hvars kusk var insomnad, kastade de honom i gatan,
satte sig upp och körde i full fart ned åt Nybrogatan.
Åkaren följde emellertid med, så fort han kunde, under
rop och svordomar, och de blefvo derför snart hejdade
af ett par poliskonstaplar ... Det var ganska nära, att
de blifvit förda till vaktkontoret, eftersom de
allesammans voro orediga och bullersamma, men som man
lyckligtvis igenkände dem och kunde förmå dem att
gifva åkaren betalning i stället för stryk, så blef saken
bilagd.

"Konstaplarne ville nu följa dem hem, men kommo
vid detta förslag sjelfva i fara att blifva mörbultade
och lemnade dem slutligen åt deras öde, då de
försvunno genom porten till ett hus på Regeringsgatan."

"Och han är kanhända ännu icke hemkommen?"
hviskade den stackars modren, som blek och andlös
lyssnat till denna obehagliga berättelse, hvilken hon
sjelf framkallat för att få ett sanningsenligt begrepp
om sin sons smak och hans sätt att roa sig under
dessa långa qvällar och nätter, då hon förgäfves
väntade honom i hemmet.

"Jo, jag väntade på honom och förde honom hem
klockan sju i morgse," svarade David.

Grefvinnan drog ett djupt andetag, vinkade åt
betjenten att aflägsna sig, och då han gått och hon
var ensam, lät hon hufvudet sjunka ned emot
stolsryggen, pressade de sammanknäppta händerna emot
hjertat och satt orörlig i flere minuter.

Det var emellertid icke första gången hon fick
bekräftelse på sina sorgliga aningar, att denne son,
som hon afgudade, i intet afseende motsvarade hennes
förhoppningar.

I detsamma hördes ungdomliga och snabba steg
öfver golfvet i rummet utanför, och hon hann knappt
att borttorka ett par tårar, som stulit sig fram undan
hennes slutna ögonlock, innan man slog ett lätt slag
på dörren, som strax derefter öppnades, och denne son
sjelf, den tjugutre-årige gardeslöjtnanten, inträdde.

I hans vackra ansigte syntes intet spår efter
nattens utsväfningar, och då han med nästan barnslig
hjertlighet helsade på sin mor, var han så behaglig
och såg så oskuldsfull, from och gladlynt ut, att man
skulle tagit honom för den mest pligttrogne, sedlige
och oerfarne yngling i verlden.

"Du glömde ditt löfte att följa oss på supéen i
går," sade grefvinnan, hvars mulna panna och
missnöjda blick ännu vittnade om hvad hon nyss hört.

"Ack ja; det var odågan Lindays fel; han kom
och pratade sina vanliga galna historier, och sedan
föreslog han, att vi skulle helsa på Gösta Dimmenfelt
som kommit till sta'n; det är också en glad själ, och
så gick tiden ..."

"Och der tillbragte du då hela qvällen?"

"Olyckligtvis, ja ... Nådiga mamma, förkrossa mig
nu icke alldeles för min oförlåtliga glömska, jag skall
min själ bättra mig ..." sade småleende Allan, hvilken
med förvåning märkte, huru modrens blick sjönk till
golfvet af blygsel öfver den lätthet och naturlighet,
med hvilken han ljög för henne.

"Det var en oartighet emot er, jag medger det,
och jag kom just för att anhålla om mammas
förlåtelse."

Grefvinnans läpp darrade af smärta, hon svarade
ingenting, ty hon hade icke mod att visa honom,
hvilken föraktlig roll han i detta ögonblick spelade inför
henne, som i sin moderliga ömhet och ärelystnad velat
ställa honom så högt i dygd och heder.

Skulle hon emellertid lägga ännu ett försök till
de många, hon redan gjort, att väcka den intelligens,
den kraft och hederskänsla, hvarpå hon ännu så gerna
ville tro hos sin son, men på hvilka — hon måste
erkänna det för sig sjelf — hon ännu icke sett annat
än mycket tvetydiga prof.

"Jag tycker mamma visar mig ett mera surmulet
ansigte, än jag verkligen förtjenar för ett sådant der
etikettsfel," sade Allan med en så godmodig och
undergifven blick och ton, att grefvinnan måste vända
sig bort för att icke nu, liksom många gånger förr,
besegras deraf och låta fem vara jemnt.

"Du misstar dig, min vän, om du tror, att det är
ett etikettsfel, hvaröfver jag sörjer; det är ditt
lättsinne, din opålitlighet och din karakterssvaghet, som
gräma mig."

"Men, kära mamma, hvad gör jag då för ondt?"

"Ditt lefnadssätt anstår icke en grefve Darroz ..."

"Nästan alla mina vänner lefva emellertid på
samma sätt som jag."

"Det tror jag nog, ty likheten i seder och
tänkesätt förena alltid de unge männen i vissa mer eller
mindre lättsinniga kotterier ... Det finns likväl äfven
bland dem sådana, hvilka, ehuru de tillbringa sina
nätter med spel och rummel, likväl arbeta om dagarne
och trots sin dåliga smak och sina simpla nöjen
dock hafva ärelystnad och kraft att skapa sig en
framtid."

"Åh mamma, om jag begriper, hvad du
egentligen menar med din framtid," inföll Allan gäspande.

"Är du ännu okunnig derom ... Har jag icke ofta
berättat dig, huru de unga männen af börd och
rikedom i mitt fädernesland, jag menar England, uppfatta
sin ställning och till hvilket mål, hvilken framtid de
der anse sig födda; hur de tidigt arbeta för att skaffa
sig kunskaper, för att utveckla hela kraften af sin
intelligens, sin karakter, sitt omdöme och sin
vältalighet; huru de offra sin förmögenhet, sina nätters
sömn och sina dagars nöjen för den ädla ärelystnaden
att en gång blifva sitt lands verkliga styresmän.
Statskunskapen är der de unge ädlingarnes studium, och
intet land i verlden har sådana politiska storheter,
sådana glänsande politiska talare, sådana statsman och
framför allt sådana storsinnade och sjelfständiga
patrioter som England ..."

"Men, herre min Gud, vi äro ju icke i England;
och alla menniskor kunna väl icke vara skapade till
vältalare och diplomater."

"Nej, men en grefve Darroz, hvars morfar var
Englands förste minister och hvars alla förfäder varit
utmärkte män ..."

"Liksom min far, kanhända?" afbröt grefve Allan
med ett oskyldigt småleende.

Grefvinnan bet sig i läppen, men utropade genast
lidelsefullt:

"Om <i>han</i> icke är det, så blifver <i>din</i> förbindelse
sa mycket större ... O! Allan, min enda son!
Min älskling! Finns då inom ditt bröst ingen känsla, som
besvarar mina ord, mina förhoppningar att en dag se
dig värdig ditt namn?"

"För all del, älskade mamma, lugna dig och betänk,
att jag ju redan är löjtnant, och jag ger mig fan på
... ursäkta mig ... jag menar, att jag är alldeles säker
på att, innan jag är fyrtio år, åtminstone vara chef
för ett rangregemente, ehuru jag, fördöme mig, icke
är karl att lära mig föra pluton."

Grefvinnan knäppte händerna hårdt tillsammans,
såg en minut på sin son allvarsamt och sorgset och
lemnade rummet utan att säga ett ord, men med en
suck så djup, som om hennes hjerta varit nära att
brista.

"Ack de mammorna! De äro då af ett
märkvärdigt species," mumlade grefve Allan och vände sig åt
fönstret. "Kors för tusan! Se lilla Zuleima! Så
oförsigtigt! ... jag tror hon ämnar sig hit, den lilla
tjufungen," tillade han hastigt och skyndade ut.

*

Midt emot det gamla grefliga hotellet, på andra
sidan af gatan, fanns ett präktigt modernt fyra
våningars hus, som egdes af två gamla judinnor,
mamsellerna Judith och Deborah Sebylon.

Dessa båda fruntimmer hade ännu för åtta eller
tio år sedan bott långt bort i ett litet trähus på en
ödslig gata, bland lumpbodar, krogar och fattiga
arbetare; de hade der haft ett slags besynnerlig
handelsbod, der man påstod sig kunna få sälja allt hvad man
egde, ända till det uslaste skräp, men som likväl
stundom inom sina mörka smutsiga väggar äfven hyste
dyrbarheter, som man icke skulle kunnat föreställa sig;
med handelsboden förenades ett lånekontor, mycket
anlitadt af granskapets befolkning.

Helt sent en qväll, för ganska länge sedan, hade
till detta kontor kommit en liten okänd, svarthårig
och kroknäsig karl, som talade tyska, var upprörd och
orolig och syntes mycket angelägen att icke blifva
sedd af någon annan än de båda systrarna.

Han medförde en liten vacker flicka, svarthårig
och svartögd, liksom han sjelf, och både han och
barnet blefvo mottagna med lika mycken ömhet som
öfverraskning af mamsellerna Sebylon.

Morgonen derpå var fadern borta, men den lilla
flickan stannade qvar och uppfostrades hos sina fastrar,
som hon kallade dem.

Några år derefter voro de båda judinnorna
försvunna från det fattiga qvarteret vid stadens utkant,
deras lånekontor var stängdt, och man hörde aldrig
mera af dem i trakten.

De inflyttade i det stora, vackra huset, som de
nyss köpt, låtit reparera och iordningställa på det
mest kostsamma sätt. De bodde nu i andra våningen,
som bestod af tretton rum, ehuru familjen endast
utgjordes af dem sjelfva, deras nu femtonåriga
brorsdotter och en gammal piga.

Det ovanligt stora utrymmet för så få personer
var emellertid den enda lyx de bestodo sig,
åtminstone den enda, hvarom man egde någon kunskap, ty
för öfrigt uppträdde de icke med mera anspråk här i
den fashionabla stadsdelen, än de gjort på Badstugatan,
der de förut bott, eller rättare de uppträdde icke alls,
ty knappt någon menniska i huset hade sett dem, och
man var till och med osäker, om de verkligen voro
dess egarinnor, ty en herr Absalon, som bodde i ett
rum på nedra bottnen, var vicevärd och skötte husets
affärer.

I Stockholm bryr man sig icke synnerligen
mycket om, hvem som i verkligheten eger det tak man
har öfver hufvudet, då behaget af ett eget hem i alla
fall icke kan lyckliggöra en hyresgäst; men emellertid
hade bland husets tjenstflickor spridt sig ett rykte,
att de båda gamla mamsellerna Sebylons våning var
ett riktigt underverk och att deras lefnadssätt och
ofantliga rikedom icke voro mindre märkvärdiga.

Hvad man emellertid allt mera kom under fuud
med, det var deras stora välgörenhet mot fattige, deras
strängt redbara väsen och deras frikostighet och
vänlighet mot alla, som händelsevis kommo i beröring
med dem.

Huru den stora rikedomen, som de ansågos ega,
hade blifvit samlad, vete himlen, men äfven om det
skett på ett "fördomsfritt" sätt, så upphäfva
iakttagelserna om deras forna och närvarande lif alls icke
hvarandra, ty erfarenheten visar oss ganska ofta, att
den fullkomliga grannlagenheten, ärligheten och hedern
af en del menniskor uppfattas endast såsom en lyx,
hvarefter de med hemlig ängslan och åtrå sträfva och
som de verkligen ådagalägga, så snart de anse sig
<i>hafva råd dertill</i>.

Då hofmarskalken Darroz denna dag hade tyckt
sig märka någonting ovanligt hos sina grannar, så
hade han verkligen rätt, ehuru på ett mycket indirekt
sätt, ty hans anmärkning gällde icke mamsellerna
Sebylons våning.

Det var emellertid här, som det ovanliga fanns,
ty i det fabelaktigt enformiga och instängda lif, som
de båda gamla systrarna förde, hade dagen förut
inträffat något, som helt och hållet stört deras vanliga ro.

Om man nu aftonen af denna dag kunnat få
inträde i den våning de bebodde, så skulle man helt
visst blifvit ganska förvånad och medgifvit, att
hvardagslifvet företer rätt sällsamma saker, egenheter,
besynnerliga vanor och mången gång så kallade
"romantiska" uppträden.

Det besynnerligaste dervid är emellertid kanhända,
att vi sjelfva stundom se dessa saker midt för våra
ögon i verkligheten bredvid oss, utan att förvånas
eller fästa någon synnerlig vigt och uppmärksamhet
dervid, men då romanförfattaren — mången gång
förmildrande dem af fruktan att icke blifva trodd —
berättar de samma, då häpna vi, skaka på hufvudet
och tala småleende om öfverdrifter och en opassande
realism.

Hvad är orsaken, att <i>berättelsen</i> om en händelse,
ett brott, en ädel handling eller en komisk
tillfällighet, ja, till och med om hvardagslifvets mest triviala
omständigheter får en kraft, en betydelse och en relief,
som <i>verkligheten</i> alls icke hade för oss? Hvad är
orsaken härtill? Vi lemna undersökningen härom åt
psykologerne och konstatera endast förhållandet.

Nåväl, denna våning, som man påstod vara så
ovanlig, men som ingen sett, den var det verkligen,
ty i den långa raden af stora rum, höga som kyrkor,
fanns knappt ett enda hörn, der en smula hemtrefnad
och huslig ordning fått plats.

Väggarne voro klädda med siden eller dyrbara
tapeter, möblerna voro alla af högt värde, men de
passade icke tillsammans, och ingen enda tycktes
någonsin begagnas till sitt ändamål eller stå på sin plats.

Det var ett slags bisarr konstsamling af de mest
olika föremål; man skulle hafva trott sig vara i ett
museum och kunde icke misstaga sig på att hela detta
förunderliga urval var en verklig exposé af de båda
gamla qvinnornas forna lif och verksamhet.

Hvar och en af dessa antika eller moderna
lyxartiklar, som voro hopade öfverallt, egde någon
egendomlig skönhet och ofta ett mycket högt värde, men
man kunde icke begripa, hvarför de stodo här, de
tycktes liksom knuffas och gräla på hvarandra och
meddelade åt åskådaren detta tröttsamma och oroliga
intryck af disharmoni och splittring, som dylika
"hopfösningar", huru intressanta och lärorika de möjligen
kunna vara, vanligen i sin helhet göra.

De tunga mörka gardinerna och den djupa
tystnaden i dessa rum, hvilkas alla dörrar stodo öppna,
och der man i detta ögonblick icke skulle hafva
funnit någon menniska, fulländade den känsla af
hemlighetsfull beklämning, som man utan tvifvel skulle
hafva erfarit.

Och detta intryck skulle icke hafva minskats, då
man slutligen längst in påträffat ett slags grafchor
eller ett särskildt litet rum utan fönster, der väggarne
voro draperade med svart kläde och der midt på
golfvet en likkista stod på en katafalk, omgifven af sex
eller åtta brinnande, tjocka, gula vaxljus i stora tunga
stakar, upplysande det bleka, ännu oförvandlade
ansigtet af ett lik, som helt nyss tycktes vara ditlagdt.

Nedanför på golfvet sitta tvenne, från hufvud till
fötter insvepta figurer, som äro lika tysta, stela och
orörliga som den döde, men som i sjelfva verket just
äro de båda mamsellerna Sebylon, hållande likvakt i
detta rum, hvilket de i förväg med lika sällsam
omtanke inredt för sin egen bisättning efter döden, som
de med egendomlig smak ordnat sin boning för lifvet.

Se här emellertid, hvad som händt dagen förut
och hvad som var orsaken till denna ovanliga scen.

Vid tiotiden qvällen förut hade en droska
stannat vid porten, och en mager gulblek man, som af
svaghet och sjukdom knappt tycktes kunna komma ur
vagnen, steg långsamt derur och gick med svårighet
uppför trappan, stannande vid hvarje steg för att hem ta
andan. Han medförde ingenting annat än en liten
nattsäck och såg för öfrigt fattig och obetydlig ut.

Det var de båda systrarnas bror, samme man,
som för tolf är sedan lemnat den lilla flickan.

Han insläpptes och sjönk i detsamma medvetslös
till golfvet. Då han återkommit till sans och blifvit
förd i säng, hade han ett kort samtal med sin äldsta
syster Judith, och en timme derefter var han död.

Nu sutto de båda qvinnorna här bredvid hans
lik, bokstafligen i "säck och asko", såsom sannskyldiga
Israels döttrar för att vaka hela natten, och då de matta,
röda lågorna af ljusen brinna så stilla och ingenting
annat höres än ljudet af några hebreiska böner,
frammumlade af de sörjandes läppar, skulle man haft svårt
att tro sig hafva den lefvande, glada, bullrande och
verksamma hufvudstaden utanför och rundt omkring
dessa väggar, hvarinom man skapat sig en så tyst och
isolerad verld af sorg och andakt.

Flere timmar hade förgått på detta sätt, och den
djupa stillheten tycktes hvila tung och onaturlig som
en hemlighetsfull förtrollning öfver hela rummet, öfver
både ]efvande och döda föremål.

Det hvardagliga låg emellertid här, som öfverallt
i lifvet, helt tätt intill det högtidliga, ty på andra
sidan vid slutet af våningen är köket tillika med
den enda tjenarinnans jungfru Mallas kammare, och i
denna sitter nu egarinnan sjelf. Hon är en qvinna
om femtio år, lång som en karl, stark, grof och nästan
lika skäggig som en sådan, men likväl af ett ganska
enfaldigt och fromt lynne; bredvid henne eller rättare
på en pall vid hennes fötter sitter en ung flicka af
en verkligt hänförande skönhet. Det är Jozima
Sebylon, den dödes dotter, som nu är femton år och
alldeles fullväxt och utbildad.

Hon har snarare en spaniorskas än en judinnas
ansigte, och när hon nu, med de små välformade
händerna sammanknäppta öfver Mallas stora kullriga knä,
lutar sig fram och undrande blickar upp i
hushållerskans små brungula ögon, så äro hennes egna
beundransvärda, ehuru de icke uttrycka mycket lif och
skarpsinnighet.

Hon är svartklädd, hennes långa hår hänger
böljande i tjocka, tunga vågor nedåt ryggen, och bandet,
som sammanhållit detsamma kring hennes hufvud,
ligger tillsammans med en af hennes afdragna strumpor
på golfvet bredvid.

Den ena skon har hon lagt i Mallas knä, och
hennes uppknäppta klädning är färdig att falla af
henne, visande en axel, snöhvit och rund, men af kanske
alltför yppig form för en flicka om femton år.

Intrycket af hennes ovanliga skönhet skulle
emellertid i en prosaisk och lugn betraktares ögon hafva
minskats genom det ytterliga slarf och sjelfsvåld, som,
åtminstone i detta ögonblick, uppenbarades hos henne,
och som knappt kan ursäktas af hennes ungdom,
ensamheten och den sena timmen.

"Och du kände honom icke alls... Malla! Hör
då ... Hade du aldrig sett honom förr?" upprepade
Jozima, då den gamla pigan lyssnande stirrade bort
åt köksdörren, utan att genast besvara frågan.

"Nej, som jag säger er ... Han lär icke hafva
varit här i landet, sedan han rymde sin väg för
många Herrans år sedan," svarade Malla tankspridd
och med ögonen ännu på dörren.

"Rymde han ... Hvarför det? ... Hvad hade han
då gjort?"

"Det vet jag inte, och inte angår det mig heller
... tyst! ... minsann är det icke katten ändå, som
blifvit instängd i köket," tillade hon och skyndade att
öppna för sin favorit.

"Jag skulle hellre aldrig hafva velat veta något
om far ... Hvad var det värdt att visa mig ett lik,"
mumlade Jozima tankfullt.

"Ja, så, tyckte jag med ... men edra fastrar trodde
väl icke, att han skulle dö, innan jag hunnit hemta
hem er ifrån pensionen, och kanhända också, att han
önskade se er ..."

"Men när han nu var död, så ... Hu, jag kan icke
glömma, huru hemskt det var ... Var det Absalon, som
lade honom i likkistan genast?"

"Ja, för ser ni, ingen annan än en trosförvandt
får röra ett israelitiskt lik; efter hvad jag tror ..."

Den unga flickan såg förundrad på Malla och
lutade sedan hufvudet i händerna.

"Det är bäst, att ni går och lägger er ... Klockan
är tio, och så har ni åter tappat edra strumpor och
skor ... Jag har bäddat i er lilla kammare och ställt
i ordning åt er, ty ni får stanna hemma tills er
sorgdrägt blir färdig."

"Jag får väl riktig snibbkrage och förkläde, som
Hanna Almén hade i pensionen, då hennes pappa dog;
vi tyckte alla, att det såg så stiligt ut," sade Jozima,
som genast glömde allt annat för denna vigtiga sak.

"Ja, det förstås, mamsell Nyström gick redan i
förmiddags ut för att köpa sorgsaker åt er."

"Men jag tycker icke om henne, för hon syr icke
bra, och jag vill vara den bäst klädda, då jag är den
rikaste och den vackraste af alla flickorna i skolan."

"Ja, men det skall ni icke säga ut så der med
full mun."

"Hvarför icke det?"

Malla, som hade mycket svårt att förklara sin i
grunden riktiga, men temligen sväfvande tanke,
mumlade blott något mellan tänderna, och Jozima fortfor
i en fullkomligt barnslig ton:

"De äro rätt så näbbiga allesammans, att jag just
kan vara så med ... De kalla mig till och med ibland
för judungen ..."

"Men det är osanning!" utropade Malla häftigt.
"Ni är det alls inte ... fastän deri vore då intet ondt,
för jag har då aldrig känt annat än hederliga
menniskor af det folket, och edra fastrar äro väl bättre
än många kristna, skulle jag tro ..."

"Ja, tro icke du, att jag bryr mig om den saken
... Det är bara afund emot mig ..."

"Men i alla fall så är ni döpt så visst som jag
är det sjelf."

"Det behöfver du väl icke berätta mig," inföll
den unga flickan skrattande och steg upp. "Men vet
du, Malla, jag tror, att du får ligga på soffan inne
hos mig i natt ... jag är så rädd för spöken ..."

"Nå, ja, det undrar jag, icke på ... jag är sjelf
riktigt kuslig i qväll ... Herre Gud, hvad jag tycker
det är synd om edra fastrar, som sitta der inne hos
den döde ... Om jag åtminstone fick koka litet kaffe
åt dem, men det får jag inte ... De hafva icke ätit
något sedan i går och bara sucka och mumla och
jemra sig ... Det var deras enda slägting och så
brukas det så i deras religion, kan jag tro ... Nå, nå,
hvar och en har sitt kors bestämdt här i verlden!"
tillade Malla filosofiskt och upptog från golfvet
Jozimas skor, som nu båda två stodo qvar, sedan den
unga flickan gått att lägga sig.

*

Sedan begrafningen var försiggången och deras
brorsdotter återskickats till den pension, der hon
uppfostrades, gingo de båda mamsellerna Sebylon åter som
vanligt omkring i de stora rummen för att städa och
damma öfverallt.

De hade hvar sin handduk och dammviska i
handen och rörde sig tysta som mekaniska vaxdockor
bland dessa dyrbara speglar, inlagda bord, kinesiska
skrin, taflor, vaser och konstsaker af alla slag, för
hvilkas vård och bevarande de uppoffrade nästan hela
sin tid och af hvilka de icke tycktes hafva annat än
besvär och otrefnad.

Ändtligen var allt putsadt och i ordning, och de
stannade i sängkammaren, der de icke endast bibehållit
hela den tarfliga möblering, som de haft under sin
fattigdom, utan äfven det damm, snusk och den qvafva,
osunda luft, som vanligen åtföljer denna. Att använda
handduken och sopborsten för sin egen trefnad föll
dem endast mycket sällan in, och bredvid den stora,
ännu obäddade sängen, hvilken de i systerlig sämja
båda begagnade, satte de sig nu ned på hvar sin sida
om ett ganska skröpligt bord, som tydligen
härstammade från den lumpbod, der de allra först utvecklade
sitt affärsgeni.

Menniskornas lynnen och smak vexla i sådan
oändlighet och mångfald, att man ofta finner dem rent
af obegripliga, och man skulle om mamsellerna
Sebylon kunna säga, att de så med lif och själ tillhörde
sitt forna yrke, att de egnat sig deråt endast för att
slutligen kunna på detta egendomliga sätt glorifiera
detsamma och resa ett slags äretempel deröfver.


Långt ifrån att känna någon bitter eller
melankolisk känsla vid åsynen af alla dessa saker — samlade
ifrån tusen skilda håll, oftast representerande en hel
familjs ruin och olycka, kanhända dess sista dyrbarhet,
med smärta utbytt emot en lumpen summa för att
ännu några dagar afhålla hungern — kände dessa
båda qvinnor en ständigt fortsatt njutning vid
erinringen af den goda tur, som för en då ringa penning
gjort dem till egarinnor deraf.

Detta var omellertid visst icke något bevis på
deras dåliga karakter eller hårda hjerta, det var
endast det medfödda, nationella och öfvervägande
handelssinnet, som gjorde sig gällande, och de gingo nu
här i detta afseende kalla och obevekliga "som ödets
gudinnor på vakt" öfver de spridda lemningarna af
andras välstånd och lycka.

"Nå, Judith," sade Deborah, som skulle vara yngst,
men som i intet yttre afseende skilde sig ifrån sin
syster, ty båda hade lika stora nedhängande och långa
näsor, lika dammiga, friserade hårlockar, lika sneda
och gula tänder, lika ovanligt långa armar, breda
skuldror och kullriga ryggar. — "Nå, Judith, nu kan du
ju berätta mig, hvad Ruben förtrodde dig, innan
han dog."

"Ja, det skall jag göra ... det var egentligen icke
något förtroende, ty dertill hade han ingen tid; det
var endast en hänvisning och en begäran till oss båda,
som han lade på våra hjertan och som jag vet, att
du så väl som jag vill uppfylla."

"Om det är oss möjligt, och så vidt det kan ske
genom penningar och ospard möda, så har han väl
icke förgäfves kommit till oss," svarade Deborah och
sköt den rankiga gamla länstolen, der stoppningen
öfverallt framstack genom det trasiga tyget, närmare
sin syster, "ja, det är just derpå det beror, förmodar
jag ... Ruben har samlat ganska stora rikedomar, de
äro väl och säkert placerade, men första grunden
dertill var det der olyckliga och vådliga företaget, som
för tjugufem år sedan höll på att blifva honom så
dyrt ... Det lär ha varit en person eller rättare en
familj, som gick alldeles under dervid, jag vet icke på
hvad sätt, men både man och hustru dogo snart derefter,
och Rubens begäran var nu, att vi skulle uppsöka
deras barn eller arfvingar och utan att vidröra dessa
omständigheter godtgöra dem den lidna skadan."

"Hvad hette denna familj och hvar fanns den?"

"Derom är jag ännu okunnig. Han lemnade mig
en plånbok med några papper, och deribland skulle
jag finna vidare anvisning om saken och om den, som
borde hafva ersättningen."

"Och hur stor ansåg han, att denna borde vara?"

"Han nämde ingenting derom; summan, som gick
förlorad, lär icke hafva varit betydlig, men den var
allt hvad de der menniskorna egde, och Ruben har
skrifvit om sin vilja i detta fall och lemnat
uppfyllandet deraf åt vårt samvete och rättskänsla," sade
Judith med ett slags stolthet.

"Och deri gjorde han rätt och skall icke blifva
bedragen, eller hur, Judith?" inföll Deborah med
samma ton."

"Nej, det skall han icke ... vi skola underrätta
oss om förhållandet och profva saken."

"Men namnet?"

"Jag skall hemta plånboken, och vi skola kanske
i den få reda derpå," återtog den äldsta systern, som
steg upp och gick att öppna en gammal eländig,
brunmålad byrå, så ful, skräpig och uppäten af mask, att
stora hål syntes vid kanterna.

Hon återkom strax med en brun och flottig
plånbok, inom hvars skinnpermar funnos åtskilliga gamla
qvittenser, några bref och papper, alla skrifna på
tyska, och sedan hon genomsett dessa, fann hon
deribland ett, som tycktes helt nyss vara skrifvet och
hopviket.

"Det måste vara detta," mumlade hon, uppvek
detsamma och läste helt högt:


<poem><tab>"Bremen i september 1875.

Till mina älskade systrar, Judith och Deborah
Sebylon i Stockholm!

Jag skrifver dessa rader derför, att jag känner
döden nalkas och fruktar, att jag icke hinner
muntligen anbefalla er följande:

Så snart affärerna äro ordnade efter min död och
summan af min förmögenhet känd, skall en fjerdel
deraf öfverlemnas åt sonen af en min fordingsegare i
Sverige, hvars fordran aldrig blifvit betald, och är det
tillika min högsta och innerligaste önskan, att denne
son, om han ännu är ogift, skall äkta min enda
dotter Jozima, när hon enligt den svenska lagen är
tillräckligt gammal att kunna ingå äktenskap. Skälen
till denna önskan kan jag nu icke utveckla, men är
öfvertygad, att de skulle gillas af er, mina systrar,
om ni kände dem.

I den nedersta lönlådan af min gamla pulpet,
som förvaras hos er, finner ni ett bref, adresseradt
till den man, som jag hoppas inom kort skall ega mitt
enda barn och hela min förmögenhet, men som i alla
händelser har rätt att genast, såsom ersättning för min
skuld till hans far, erhålla den summa, hvartill
fjerdedelen af min förmögenhet uppgår.

Med fullt förtroende till eder kärlek och
samvetsgrannhet lemnar jag åt er ensamt detta uppdrag, utan
att anse någon laglig åtgärd nödvändig.

<tab><tab><tab><i>Ruben Sebylon</i>."
</poem>

"Fjerdedelen af allt sammans," utropade Deborah
förvånad och något misslynt. "Bevara mig? Det blir
minsann icke litet afbräck i Jozimas arf."

"Men betänk då, att han önskar gifva honom allt
sammans och Jozima med," inföll Judith med lika
mycken bestörtning och nedslagenhet, i det hon helt
försagd lät händerna nedsjunka i knäet och stirrade
förvirrad på det vigtiga papperet.


De båda systrarna sutto tysta och orörliga i flere
minuter, kämpande inom sig för att undertrycka sin
naturliga kärlek till både penningarne och
brorsdottern och kunna underkasta sig den dödes vilja och
önskan.

Slutligen blickade Judith upp med skygghet och,
igenkännande hos sin syster samma tvekan och strid,
som föregick i hennes eget hjerta, sträckte hon
beslutsamt ut sin hand och sade med någon ansträngnig:

"Han har lagt denna sak på vårt samvete, han
litade på oss, och vi skola icke svika hans förtroende."

Deborah lade sin hand i hennes, besegrad äfven
hon och hviskande, liksom för att trösta sig sjelf:

"Han tror, att vi skulle gilla hans skäl?"

"Ja ...; men Jozima ... Så vacker som en
prinsessa och med en uppfostran nästan som en sådan,"
mumlade Judith, som, sjelf i saknad af all bildning,
helt naivt och godtroget ansåg "en god uppfostran"
ovilkorligen vinnas genom några års vistande i en "fin
pension", denna måtte för öfrigt vara hurudan som helst.

"Och vi, som jemt funderat på, hurusom en gång
vi skulle ega vårt kära präktiga barn och den
förmögenhet vi samlat åt henne."

"Och när Rubens nu lägges dertill, så skulle hon
väl kunna blifva ett parti för en Rotschild."

"Att tänka, det en okänd, fattig man skall
uppsökas för att på detta sätt erbjudas en lycka, som ..."

"Som han alls icke kan vara värd ... Voj! Voj!
Hvad tänkte väl Ruben på ..." mumlade Judith och
öppnade locket på sin slitna snusdosa af silfver.

De båda gamla systrarna täflade att till tröst
proppa sina näsor fulla med det allra dåligaste och
mest billiga snus de kunnat finna, och sedan den äldre
ännu en gång genomläst och begrundat broderns bref,
sade hon nedslagen och resignerande:

"Hvem kan väl denne fordringsegare hafva varit,
som jag aldrig hört talas om?"

"Det vete himlen ... Inte heller jag har
någonsin hört Ruben nämna honom."

"Och lådan, hvari brefvet skulle ligga, är ju låst."

"Ja, men han lemnade mig nyckeln, innan han
dog ... Han måtte hafva ditlagt brefvet för flera år
sedan, då han hitförde Jozima."

"Toligtvis ... Låt oss nu se efter ... Tänk, om vi
skulle känna mannen ..."

"I annat fall få vi annonsera ... Voj! Voj! att
annonsera efter en man åt Jozima ..."

"Den saken nämna vi då ingenting om ännu ...
Hon är ju bara barnet."

"Det vore en lycka, om den denne okände
arfvinge redan vore gift."

"Visserligen ... men det kan ju likväl ingen veta,
om det skulle vara en ansedd man ... en rik och
förnäm ..."

"Ah, inbilla dig icke något dylikt ... Skulle väl
en sådan hafva lånat allt hvad han egde åt en fattig
handlande af vårt folk ... Nej, då jag tänker på att
det tyckes vara en tacksamhets- ännu mera än en
penningskuld, som Ruben vill godtgöra, så vet jag icke,
hvar och bland hvad slags folk jag skall söka denne
obekante borgenär," sade Judith bittert och gick att
öppna pulpeten.

Deborah följde med; hon var allt för mycket
intresserad af upptäckten, som skulle göras, för att kunna
stanna på sin plats, och då hennes syster isatt den
lilla nyckeln, som hon fått af sin döende broder, och
med någon svårighet öppnat lådan, sträckte sig de båda
fruntimren fram med liflig nyfikenhet för att upptäcka
detta fruktade bref, men kunde icke se någonting.

Lådan var alldeles tom; der fanns intet bref, icke
en enda papperslapp en gång, och båda två, fattade
af samma tanke, sågo betydelsefullt på hvarandra.

Om intet bref fanns, så kunde de ju icke
fullborda broderns befallning; de skulle förblifva i
okunnighet om den tillämnade arftagaren, då himlen sjelf
hade på detta sätt omintetgjort denna plan, och deras
älskade Jozima var i full frihet att disponera både
öfver sin hand och hela sin stora, lagligen ärfda
förmögenhet.

"Jag ser ingenting," sade Judith med undertryckt
belåtenhet.

"Icke jag heller ... här är ju tomt," svarade
Deborah nästan småleende.

"Kanhända, att han misstagit sig och lagt
brefvet någon annorstädes."

"Låt oss söka öfverallt."

Och de båda systrarna sökte verkligen med ett
nit och en ifver, som ökades i samma mån, som de
funno alla bemödanden fåfänga att finna det ominösa
papperet; och då hvarje låda och vrå i den gamla
byrån slutligen voro besigtigade utan något resultat,
kände båda ett slags samvetsqval öfver den
tillfredsställelse, hvarmed de slogo igen den sneda klaffen och
togo nästan orden ur munnen på hvarandra, då de,
för att ursäkta denna känsla, med en viss ifver sade:

"Brefvet måste väl i alla fall finnas, och vi skola
söka ännu mera en annan gång.

*

"Hvar får jag då lof att vistas och vara, min
nådiga fru Cantarell?" sade löjtnant Gideon Krapp en
vacker dag på vintern, ett hälft år efter den
förmiddag, då fröken Neptunia Hvimmelkant, nu mera fru
Krapp, förde honom med sig från grosshandlar
Tullboms sommarnöje för att ofördröjligen låta honom
uttaga lysning till äktenskap.

Det var uti ett mycket litet och mycket
fullproppadt rum, der fru Cantarell var sysselsatt att betsa
och polera möbler, som löjtnanten befann sig. Han
var klädd i nattrock och tofflor, och ehuru endast fem
månader förgått sedan hans bröllopsdag, var hans
utseende mycket förändradt. Hans fordom röda och
blomstrande kinder voro blekgrå och slappa, hans styfva
hår hade fallit af på hjessan, och det som fanns qvar
hängde mjukt och besegradt, liksom han sjelf, helt

anspråkslöst ned omkring öronen som på en dalkarl, i
stället att stå upprätt som förr.

Hans hustru, hvilken snart fann, att hon i sjelfva
verket gjort en mycket dålig affär, då hon
genomdrifvit sin energiska vilja och blifvit fru Krapp, tröstade
sig emellertid dermed, att det skett för principens skull,
att hon endast ytterligare fullföljde sin rol, såsom
martyr för det manliga tyranniet, och förenade sig med sin
gamla vän och beundrarinna fru Cantarell för att
realisera äfven en annan, mera oskadlig idé, den att
etablera ett kommissionskontor.

Men äfven detta lyckades icke rätt bra, då hon
i stället för att inskränka sig till att helt enkelt "städsla"
kokerskor, "barnjungfrur" och "anspråkslösa flickor,
som ville gå frun tillhanda", höll föreläsningar för
dessa om qvinnans förtryck och rättigheter, hvarför
den mera praktiska fru Cantarell, som såg, att
företaget icke inbragte någonting, företog sig att polera
och omstoppa gamla möbler, hvilket deremot hade en
förvånande framgång.

Det blef derigenom <i>hon</i>, som egentligen
underhöll familjen, och den stackars mannen, som
visserligen genom renskrifning, bokföring o. d. sökte bidraga
der till, var icke afundsvärd, stäld emellan dessa båda
qvinnor, som hvar för sig täflade att hålla honom i
tukt, men lika ofta kommo i gräl med hvarandra under
försvaret af det olyckliga offret.

"Hvar får jag nu egentligen slå mig ned?"
upprepade löjtnanten ännu en gång med komisk
villrådighet och förtviflan, der han stod med pennan bakom
örat, en bundt papper i ena handen och ett
bläckhorn i den andra.

"Ja, det vet jag inte, men aldrig kan det bli här
i min atelier," svarade fru Cantarell, som, klädd med
samma pretentiösa smak som förr, i garneringar och
flygande lockar, stod ända upp till knäna i en hög
af gammalt upprepadt tagel och rundt omkring sig
en barrikad af defekta stolar och soffor, medan bakom
henne på en jernung fanns en stor kittel, der någon
slags smörja till malens utrotande kokte och ångade
öfver elden som ett rökelsekar och tycktes med sin
intensiva lukt kunna fördrifva icke endast mott och
mal, utan hvarje lefvande lif i närheten.

"Det var fan, hvad det osar ... Frun bränner
taglet, det känner jag," sade löjtnanten hostande och
såg sig omkring efter någon ledig, vrå för att sätta
sig ned.

Fru Cantarell kastade hufvudet stolt tillbaka och
inföll med afgörande ton:

"Det är just min hemlighet att hafva uppfunnit
en lukt, som förslår ... Dessutom disponerar jag min
lokal och mina reningsmedel, skulle jag tro ..."

"Ja visst, min nådiga; men efter vi äro grannar
och jag för tillfället är husvill, så ..."

"Hvad gör Neptunia der inne då?"

"Hon har skaffat sig en mängd uppgifter på supige
och indiskrete äkte män och bredt ut alla de der
papperslapparne öfver hela rummet ..."

"Nå, med sådant vore då icke svårt att fylla ett
helt hus," afbröt fru Cantarell skrattande.

"Och nu får jag icke alls störa henne i
sammanfattningen och granskningen deraf ... Det blir ett
"storslaget" arbete, som hon sjelf uttrycker sig, och som
hon tänker publicera med det första ... Emellertid så
står jag nu här med mitt bläckhorn, och ni, som alltid
brukar vara så god, kunde väl bereda mig en liten
plats der borta på kommoden ..."

"Nå, jag är väl tvungen då," sade fru Cornelia,
rörd af hans ytterst blygsamma pretentioner. "Man
skall aldrig vara rådlös eller ohjelpsam mot sina
medmenniskor ... Se här kan ni sätta er på krollspinten
och ha edra saker helt beqvämt på den trasiga
rottingsstolen, det blir ju rätt trefligt.

Löjtnanten suckade och skulle just klifva öfver
en uppsprättad madrass, som låg framför honom, för
att intaga den anvisade platsen, då dörren öppnades
bakom och fru Neptunia tittade ut. Hon var, för
ledighetens skull och för att icke vara generad i sin
litterära verksamhet, klädd i tofflor och en vid,
besynnerlig drägt af tunt urtvättadt tyg, som hängde löst
omkring henne, liksom hon icke skulle hafva haft något
vidare plagg derunder, och hennes hår tycktes icke
vara kammadt under de sista åtta dagarne.

"Gideon! Hvad har du här att göra?" ropade
hon i sträng ton. "Du komprometterar din maka,
ingenting annat, liksom jag skulle hafva drifvit dig ifrån
den husliga härden ... Kom genast in igen!"

"Men du förbjöd mig ju att sitta och skrifva
derinne," sade den olycklige äkta mannen, som icke visste,
hvart han skulle gå.

"Jag förbjöd dig att rubba mina papper, att skaka
på bordet och stöka till oreda bland mina vigtiga
statistiska uppgifter och anteckningar ..."

"Men det är mig ju omöjligt att icke röra på
armen när jag skrifver ... och du ..."

"Tyst! Stå icke der och trassla in dig i
krollspinten och spill bläck på dina manchetter, utan kom
in för att intaga den herskaretron, som de menskliga
fördomarne och den manliga orättvisan sedan
urminnes tid med id och dyrd förkunnat i det
äktenskapliga lifvet, der vi hittills varit slafvinnor, men som nu
genom det qvinliga snillets vaknande kraft fått en
dugtig ljusning, en bålstor framtid, ett arlasken till en
dag af jemlikhet mellan könen, eller snarare af
mannens nedflyttande till hans rätta kosmiska, men
måleriska urbild, hans egentliga roll af en djurisk, 
propagerande Herkules ... en rå naturkraft, som ..."

Fru Neptunia hade i ett andetag upprepat en
hel strof ur sitt påbörjade litterära verk, hvari
hennes förvirring verkligen tyckes hafva hunnit en
betänklig höjd, och hennes man, hvilken tröttnat att hålla
sitt bläckhorn, kastade det nu förargad ifrån sig, klef
öfver allt skräpet emellan dem, sköt undan sin hustru
och gick in i rummet, men icke för att intaga någon
"herskartron", utan endast ett ansenligt glas konjak
ur en butelj, som han uppsökte i ett hörnskåp, och
sedan, innan den öfverraskade och uppretade frun
kunde förekomma det, kastade han af sig nattrocken,
påtog en annan rock och skyndade ut.

"O, om jag hade Gustav Dorés ritstift!" utropade
Neptunia med händerna höjda öfver hufvudet, "för att
kunna afbilda just denna storvulna tilldragelse och ena
den med mina gripande skilderier af äkta män ... En
man, anlitande konjaksflaskan och flyende den
äktenskapliga åsen, då hans maka inbjuder honom dit ..."

"Men jag kan icke hjelpa, att jag tycker du är
dum, Neptunia, med dina konstiga ord och ditt
obegripliga prat ... sade fru Cantarell, som hela tiden
med likgiltighet ackompagnerat sin väns politiska tal
med bullret af den hammare, hvarmed hon inslog
stiften i en stol. "Du skulle icke bråka så mycket med
din man, det stackars fåret ... för det är han i alla
fall ..."

"Det tycks just vara du, min kära Fiken, som är
fåret," inföll Neptunia ännu mera uppretad. "Hvad
kan du bland dina malätna madrasser bedöma
verldens stora frågor ... vigtiga sociala frågor, sådana som
jag tagit på mitt program ..."

"Hm, Gud bevare oss från våra vänner!"
mumlade fru Cantarell med en oväntad och ganska riktig
uppfattning af saken.

"Men det är icke härom jag nu vill tala ... det
är om Gideon," fortfor Neptunia. "Såg du icke tigern
nyss framskymta hos honom eller snarare hans köns
fruktansvärda symbol: tiden, födande och uppätande
sina egna barn och trampande sin maka under
fötterna, då han begagnar sig af min glömska att lemna
nyckeln qvar i skåpet."

"Åh jag tycker det var icke så farligt ... han
kunde väl behöfva något att nedsvälja dina snillefoster
med ... du predikar ihjel honom, och jag tycker synd
om menniskan."

Neptunia höjde hufvudet med en min af ytterligt
förakt och ämnade gå tillbaka in i sitt rum, då någon
häftigt knackade på dörren.

Hon stannade ett ögonblick, medan fru Cantarell
öppnade, men då en poliskonstapel syntes utanför,
skyndade hon hastigt in och stängde dörren efter sig.

"Fru Neptunia Krapp, som har
kommissionskontor ... är hon hemma?" frågade konstapeln och rörde
vid kasken.

"Jag vet inte ... Det tror jag knappt," svarade
den alltid rådiga och routinerade fru Cantarell.

"Var så snäll och hör efter."

"Hvad är det då frågan om?"

"Det är bara en person, som fått tjenst på falska
betyg och som man misstänker att vara en för länge
sedan förrymd brottsling."

"Nå hvad rör det fru Krapp?"

"Man tror, att hon kan lemna upplysningar ..."

"Är den der karlen häktad?"

"Nej, man har icke fått rätt på honom ..."

"Usch! sådant spektakel! ... det är nu alls ingen
trefnad med det der kommissionskontoret ..."

"Kan jag få tala med fru Krapp?" upprepade
konstapeln med myndig ton.

"Var så snäll och dröj en minut; jag skall springa
in och se efter, om hon är hemma ... Sitt ned så
länge! ..."

Fru Cantarell sköt i brådskan fram en stol utan
sits och aflägsnade sig.

Då hon inkom i sin väns kammare, fanns denna
emellertid icke der; hennes nattrock eller arbetsdrägt
låg kastad på golfvet, tofflorna stodo den ena vid
dörren och den andra vid fönstret, och allt antydde er
hastig flykt.

"Nej, hon är icke hemma," sade fru Cantarell,
som genast återkom; och sedan hon på det mest
förtroliga och vänskapliga sätt ännu ett par minuter
samspråkat med konstapeln om den intressanta saken, gick
denne sin väg med oförrättadt ärende.

"Det var för konstigt med Neptunia ..."
mumlade den jemförelsevis oskyldiga fru Cantarell, sedan
polismannen stängt dörren efter sig. "Jag begriper
icke, huru hon kom i väg så fort ... Aldrig i lefvande
lifvet kan jag väl förmoda, att hon blef rädd ... Tänk,
om hon skulle hafva gjort någon dumhet, så att hon
råkar i olycka," tillade hon och ref omkring med
tankfull och bekymrad min i det dammiga taglet, som låg
framför henne.

"Att råka i olycka", har en mycket vidsträckt
betydelse bland den samhällsklass, invid hvars gräns de
båda qvinnorna stodo; dermed menas egentligen att
råka i kollision med rättvisan, representerad af
polisen, denna hemlighetsfulla makt, som man skulle tro
ingifver de lägre klasserna lika mycken tjusning som
fruktan, ty de svärma ständigt deromkring liksom
myggan kring ljuslågan; och att råka i dess "klor" och
reda sig derur är nästan ett retande nöje och ett bevis
på talang och skarpsinne, hvilket höjer dem både i egna
och andras ögon.

Och detta är helt naturligt och fullkomligt
konseqvent af samhällets omyndiga barn, hvilka,
öfverdådiga, tanklösa och retsamma som skolpojkar, af en
egendomlig naturdrift ständigt strida emot allt hvad
ordning och tukt heter.

De farligaste och mest olycksbringande af dessa
omyndiga barn äro emellertid icke de, som föra
guerillakrig med polisen, utan de, som föra det mot <i>allt</i> hvad
som är öfver deras egen låga, grumliga nivå i
samhället, och kläda sina tanklösheter och sin illvilja i
trycksvärtans fruktansvärda maskeraddrägt, ty det är
fullkomligt sant, som en fransk skriftställare uttrycker
sig, att "en dåre, beväpnad med en <i>penna</i>, är långt
mera olycksbringande och farlig än den, som fått tag i en
rakknif". Hvad vidkommer fru Neptunia — den
förvirrade och egenkära kämpen för en i sjelfva verket
god och önskvärd sak — så kunde man nästan ställa
henne bland dessa sist nämndes antal, ty öfverdrifna
och taktlösa <i>vänner</i> äro i sanning fruktansvärda, och
äfven den största välmening kan icke ursäkta felet
att af sanningen göra en karrikatyr.

Fru Neptunia hade emellertid med raska steg
skyndat gatan framåt, vikit af vid första hörn och
efter ännu en tio minuters vandring stannat vid ett
af dessa höga tätt sammanbygda hus med smala
trappor och hvilka äro afsedda att inbringa den högsta
möjliga hyra och innehålla en otrolig mängd små
obeqväma rum, hvilkas väggar endast tyckas bestå af
fönster eller dörrar och som hysa en sådan mängd af
menniskor, att deras inre liknar en myrstack, ehuru
det yttre har en viss pretention på prydlighet och
elegans.

Neptunia steg upp för de smutsiga osopade
trapporna, der barn af alla åldrar och alla toaletter, ifrån
den trasgranna till den i blotta linnet, tumlade om
hvarandra, men egde nästan alla derutinnan det gemensamma
och osvikliga tecknet till "frihet, jemlikhet" och
vanvård, att de hade någon blånad, skråma eller lyte.

En hade ena ögat förbundet, en annan linkade
hurtigt omkring med en omlindad fot, en tredje hade
handen inknuten i en smutsig näsduk, under det att
andra redan öfverstått den första svedan af sina sår
och olyckor och sprungo omkring med sneda ben och
fingrar, enögda eller ärriga efter brännskador, men
sugande på karameller eller ätande osunda bakelser,
stolta och förnöjda öfver en hatt med blommor eller
en trasig kjol med garneringar, eldröda strumpor utan
fötter, en broderad jacka med hål på armbågarne och
ett grannt spänne i det hårdt åtdragna bältet öfver det
lilla flämtande bröstet, framställande i miniatyr en
exposé af några bland stadslifvets många gifna och
bedröfliga olägenheter och tvetydiga fördelar.

Skrik, skratt och glada lekar förljufvade
emellertid lifvet i de dragiga och smutsiga förstugorna och
på den trånga, stinkande gården; och det var med
möda fru Neptunia kunde få ett svar af en bland de
små magra gulbleka gossarne, som knuffades i ett hörn
och slutligen rullade fram till hennes fötter, då hon
frågade:

"Bor hr Schmitterlock här?"

"Ja, han har visst ett hål på vinden," svarade
föraktfullt den lille "aristokraten", som sjelf bodde i
tredje våningen.

"Han sitter och kittar spräckta krukor!" skrek
hans kamrat skrattande, under det att fru Neptunia
sträfvade uppför ännu en trappa.

Nu var hon verkligen på vinden och famlade sig
fram mellan högar af sopor och uttömd sänghalm,
sönderslagna möbler, buteljer och skräp af alla slag och
skulle just knacka på en dörr, som hon varsnade
framför sig i halfdunklet, då denna hastigt öppnades och
ett par stöflar kastades emot henne med ursinnig fart,
åtföljda af en hel rad extemporerade svordomar.

Den, som utbragt denna besynnerliga och
"oväntade demonstration, var en man mellan fyrtio och femtio
år, med ett yfvigt rödt skägg, ljust rödbrunt hår,
temligen vackra ögon och en rödlätt, fräknig hy. Han
var i skjortärmarne, och de utkastade stöflarna
tycktes hafva varit hans enda skoplagg, ty han var nu
alldeles utan sådana.

Trots denna mer än enkla kostym fanns det något
i hans hållning och uppsyn, som antydde, att han icke
var en helt och hållet vanlig och simpel arbetare, och
då fru Neptunia, utan att genera sig, steg in genom
dörren, som han ännu höll öppen, bugade han sig med
en viss förlägenhet och sade ursäktande:

"Kors för tusan! Är det ni, miss Neptunia! Jag
trodde det var de fördömda barnungarne, som tassa
utanför på vinden och som jemt göra ofog vid min dörr.

"Låt bli och kalla mig "miss", här i Sverige, helst
då jag är gift och smidd i äktenskapets bojor," sade
fru Neptunia och såg sig omkring i den eländiga
vindskupan, der man icke kunde upptäcka någonting, ens
af de allra nödvändigaste bohagsting för herr
Schmitterlocks beqvämlighet, men deremot en hel mängd af
gamla gipsbilder, som saknade armar och ben, urnor
och sönderslagna vaser, karaffer utan kant och
geléskålar utan fötter; på väggen, bredvid en mekanisk
tafla med vattenfall och väderqvarnar, som borde vara
rörliga, men råkat i olag, och slutligen i fönstret en
mängd burkar, flaskor och limkoppar till botande af
alla dessa skröpligheter.

"Ja, ni har icke haft litet besvär för att få er
en man," svarade herr Schmitterlock, mera uppriktigt
än grannlaga, och satte helt artigt fram ett hattfodral
af papp, i afsigt att inbjuda sin gäst att möjligen
begagna det som stol.

Fru Neptunia bevärdigade det emellertid
rättvisligen icke med någon uppmärksamhet, utan återtog i
förtretad ton:

"Ni kommer säkert att ställa till någon chikan
och förargelse för mig med er dumhet att vilja
begagna det der betyget för inspektor Fredman, och jag
var bra efterlåten, som gick in på att ändra det
åt er ..."

"Efterlåten! ... Jo, jag tycker just, det var en
stor gunst ni gjorde för mina hundra dollars, som jag
aldrig får igen ... Vill ni kanske, att jag återfordrar
dem af er man?"

"Prata inga dumheter och blygs att någonsin
nämna, att ni kunde göra denna lilla tjenst åt en ung
värnlös qvinna i ett främmande land ... en
landsmaninna dessutom ..."

"Fan så kostsam landsmaninna ... Om det hade
varit nog dermed, men ..."

"Låt, oss lemna det förflutna ... Jag vill icke mer
tänka på den saken ... Jag vill endast sysselsätta mig
med er framtid, Myrlund," inföll fru Krapp nedlåtande.

Herr Schmitterlock tycktes emellertid vid namnet
Myrlund känna sig ännu obehagligare berörd än
Neptunia vid ordet "miss", ty han steg fram bland
glassakerna på golfvet, rynkade ögonbrynen och sade
häftigt:

"Tig med det der namnet? ... Jag vill också lemna
det förflutna, förstår ni, och jag vill icke höra sådana
der påminnelser."

"Det tycks ändå, som om man skulle hafva känt
igen er här ..."

"Känt igen mig! Hvad vill det säga?" afbröt
Schmitterlock och såg ängsligt åt dörren.

"Jag menar icke här i huset, utan i polisen ..."

"Hvad har jag med polisen att göra; jag reser
åt landet, bara jag får svar ifrån den der
brukspatronen, för jag är alldeles uppledsen vid det här
klistrandet och skulle mycket gentilt ta mig ut med en sådan
plats som ni skaffat mig."

"Men betygen hafva väckt misstankar; man måtte
hafva gjort några förfrågningar, och det är just
derför, som jag kommit hit."

"Men det kan icke vara farligt ... det är snart
tjugufem år sedan den fördömda juden Sebylon
narrade mig att oförsigtigt handskas med strykstickor och
sedan skickade mig till Amerika; hvem skulle nu komma
ihåg saken eller känna igen mig!"

"Men jag hörde ju sjelf poliskonstapeln, som var
hemma, säga åt min granne, att man misstänkte
innehafvaren af Fredmans betyg för att vara en förrymd
brottsling," återtog Neptunia otåligt.

"Det var mycket säkert ett misstag, man trodde
det vara någon annan ..."

"Nå, ja, det kan också hända, men i er ställning,
så är det icke värdt att våga sig komma fram för att
rätta misstaget."

"Det kan då vara sannt," mumlade Schmitterlock
eller Myrlund och sparkade med en ed till hattfodralet,
som rullade på en Venus, hvilken förut förlorat äpplet,
som hon hållit i handen, och nu i fallet förlorade
näsan och således väl aldrig mera kunde göra anspråk
på att återfå Paris' afundade utmärkelse.

"Jag hade en plan, ser ni," återtog han lugnare,
"att då jag kom hit kunna skaffa mig en liten nätt
summa ... Ni vet orsaken, hvarför jag reste min väg ...
Nu lär juden icke mera finnas här, eller kanske är han
död, och jag tänkte söka upp hans barn eller
slägtingar och hota dem med upptäckt af alltsammans, i
fall de icke skulle vilja tysta ned saken och hålla mig
skadeslös på ett honnett sätt ..."

Fru Krapp funderade en stund, men sade sedan
med bestämdhet:

"Jag vill icke råda er dertill ... Det der är listigt
folk, och ni skulle kanske råka illa ut ... Kom ihåg,
att det var ni och ingen annan, som dömdes till
ansvar för saken, efter hvad ni sjelf sagt."

"Nå, hvad skall jag göra då?"

"Ge er af så fort som möjligt."

"Utan ett öre! ..."

"Jag skall låna er så mycket jag kan ..."

"Låna, jaså. Nå, det är det samma; om ni kunde
lemna mig mina hundra dollars, med ränta förstås, så
skulle jag åter kunna slå mig på mekaniken, som ni
vet, att jag alltid haft tycke för ... Mins ni icke, att
det sista försöket med luftbalongen var nära att
lyckas ... Det var andra tider det, Neptunia! ... Ni
lofvade då att följa mig, om jag också for för hin i
våld ..."

"Lättsinniga menniska! ... Tala icke om
längesedan bortsväfvade illusoriska dimmor," inföll med en
svärmisk blick åt taket fru Krapp, som tycktes hafva
haft en särdeles förkärlek för rödlätta män och nu
uppdrog sin portmonnä, hvars innehåll hon tömde i sin
forne tillbedjares hand.

"Det här var då icke mycket ... Hvart tror ni
jag kommer med detta?" mumlade denne misslynt och
vresigt.

"Jag har ändå offrat på vår forna vänskaps altare
allt hvad jag har ... men när jag får ett så stort
honorarium för min bok om qvinnans rättigheter, som
jag begär och den förtjenar, så skall jag dela det med er."

"Och om jag lyckas att ändtligen konstruera en
luftbalong, sådan som jag önskar, så skall ni få följa
med mig deri," svarade herr Schmitterlock gäckande.

*

Hvarför är skymningen, den dunkla, stilla
öfvergången mellan dag och natt, hvarför är den

företrädesvis en tid för förtroenden? Hvarför öppnas vårt hjerta
då med sådan lätthet för en vän, som, i fall han stått
midt i solskenet framför oss, kanske aldrig skulle hafva
fått del af våra innersta, gömda tankar, och hvarför
antogo sjelfva dessa tankar en djupare och mera
kraftfull färg, en lifligare flykt och en vekare stämning?

Hvarför? Säkert skall man kunna finna mer än
en naturlig orsak härtill, men det skulle föra oss allt
för långt bort öfver gränserna för en liten
"hvardagsskizz och det är derför nog, att hvar och en helt
säkert har erfarenhet af sjelfva sakförhållandet.

Det är djup skymning i fröken Marianne Darroz'
rum, så djup, att hon sjelf och den gamla
guvernanten, som sitta bredvid hvarandra i soffan, knappt
kunna urskilja hvarandras drag, och likväl har
kammarfrun, som velat tända lampan framför dem, nyss
blifvit afvisad, och de båda damerna fortsätta med
halfhög röst det samtal, som tyckes lika mycket
intressera dem båda.

Det är i ett litet vackert rum de befinna sig
utanför den unga flickans sängkammare, möbleradt efter
hennes egen, något bizarra smak, med ett mycket
enkelt skrifbord, en bronsfärgad matta och några taflor
i medaljong på de enfärgade gråblå väggarne, i hvars
hörn funnos vackra athenienner med hennes
älsklingsböcker och dessa tusen små souvenirer och
konstsaker, lika dyrbara och kära som onyttiga för
egarinnan, hvilken nästan vid hvar och en fäste något litet
minne, ljuft eller vemodigt, intressant, glädtigt eller
till och med löjligt.

Lifliga och själfulla qvinnor ega ofta ett begär
att genom samlandet af dylika "minnen" på ett
åskådligt sätt liksom illustrera de mångfaldiga och brokiga
intryck de rönt under sitt lif; ty detta lif, som för
andra ofta synes så hvardagligt och föga
anmärkningsvärdt, eger genom deras individuella uppfattning en
rikedom och en färg, hvilka skulle förvåna mången af
dem, hvilkas lefnad har varit långt mera äfventyrlig
och omvexlande.

I anordningen af Mariannes kabinett låg derför
en ganska tydlig pregel af sjelfständighet i egarinnans
karakter och tycken, en hemlig antydan om tillvaron
af en inre verld i hennes själ och sinne, som var
ganska olik den, hvari hon till det yttre lefde.

I detta ögonblick skulle man kunnat tro, att
ingen menniska fanns inne i det nästan mörka rummet,
ty der var alldeles tyst, och först efter ett par
minuter sade miss O'Barry, fortsättande det afbrutna
samtalet:

"Har du emellertid betänkt följden af ditt
uppförande, Marianne?"

"Hvilken fråga!" utbrast hennes unga elev nästan
skrattande, "visst har jag det ... Tror du kanske, att
jag endast handlar af koketteri eller nyck?"

"Jag hoppades verkligen detta ..."

"Hoppades! ... Min Gud, Cornelia, du har en klen
tanke om mig ... kokettera för grefve Gerhard Reuter!
... I sanning, det vore då att "kasta krut på döda
hökar", som ordspråket säger ... Begriper du icke, att
jag vill göra allt för att visa honom min motvilja för
äktenskap och förekomma hans frieri."

"Men detta har redan skett, och dina föräldrar
önska ingenting högre."

"Så mycket sämre; ty jag kan aldrig bli hustru
åt denna sömniga, förstockade menniska, denna
värdelösa idiot ..."

"Marianne! Besinna dig ... Du är ju rent af
orättvis i din häftighet och ovilja ..."

"Nå, hvad vill du jag skall kalla en man, som
hunnit till fyrtio år utan att hafva kunnat vinna annat
än en oformlig fetma, som icke känner någon annan
njutning än bordets nöjen och icke tänker på annat
än konsten att laga mat och bestämma vinernas
äkthet! ... Det är af ren artighet, som jag kallar honom
idiot för att slippa säga något värre ..."

"Något värre?"

"Ja, vet du, hvad han är i mina ögon ... jag
anser honom för en verklig sjelfmördare, ty han har

systematiskt förstört hela sin egen varelse ... Han egde
allt för att blifva något utmärkt, han var qvick, vacker
och talangfull, egde börd och en ofanligt rikedom; han
hade kunnat verka oändligt mycket godt och nyttigt
för sig sjelf och andra, egna sig åt de högsta och
ädlaste värf, skapa sig ett namn ännu ärofullare och
ädlare än det han ärft af sina förfäder och njuta af
den renaste glädje, som finns i lifvet, och han har i
stället gjort sig till ett djur ..."

"Marianne! Marianne! Du förskräcker mig ...
Denna böjelse att öfverdrifva är ett verkligt fel i din
karakter ..."

"Ja, så säga ständigt de slöa och sömniga
menniskorna, då man talar så, som man sjelf tänker och
känner; då man glömmer att först påminna sig deras
ljumma uppfattning, innan man vågar öppna sin mun."

Guvernanten skakade endast bekymmersamt på
hufvudet och sade medlande:

"Men, min vän, hur många ha icke handlat som
grefve Gerhard ... Han är hvarken sämre eller bättre
än de flesta; man får icke fordra allt för mycket af
menniskorna."

"Nej, men af min <i>man</i> fordrar jag likväl, att han
åtminstone skall vara menniska," inföll Marianne
häftigt och reste sig ifrån sin halfliggande ställning.

"Du innefattar allt för mycket i detta ord, eller
rättare du definierar det orätt."

"Nej, men definitionen har olyckligtvis blifvit
nedsatt till dess minimum, och ordet har i stället att vara
en hederstitel blifvit en motsats."

"Grefve Gerhard är emellertid god och
välvillig ..."

"Af likgiltighet och tröghet, ja."

"Han är frikostig ..."

"Mycket rätt, men endast emot sig sjelf."

"Och ytterst tolerant för andras fel ..."

"Då de icke genera <i>honom</i> sjelf på något sätt ...
ja, det är sannt ... Ack min vän!" fortfor den unga
flickan otåligt, "han är i synnerhet lat och slö, och

det är hans maklighet endast, som afhåller honom
ifrån att vara elak."

"Nå, i alla händelser så bör du icke kunna blifva
olycklig som hans hustru och som den rikaste och
förnämsta dam i Sverige."

"Jag är redan tillräckligt rik, och <i>mitt</i> namn är
lika så godt som hans," inföll Marianne med stolthet.

"Men min vän, besinna, dessa namn och
rikedomar <i>förenade</i>."

Marianne suckade, utan att svara ett ord. Den
gamla guvernanten strök långsamt med den ena
handens hvita och magra fingrar öfver den andras
baksida och tycktes fundera på hvad hon borde tillägga;
slutligen, i det hon bemödade sig att i skymningen
observera sin elevs ansigte, sade hon sakta:

"Denna olydnad emot dina föräldrar, denna
sällsamma motvilja för en god och hederlig man, som
du känt allt sedan din barndom, äro lika onaturliga ...
Det måste finnas något annat skäl än dem du anfört ...
Marianne, jag fruktar, att du älskar någon annan ..."

"Om jag älskar, så måste det väl vara någon
annan," inföll den unga flickan skrattande, "ty grefve
Gerhard väcker min afsky ... och likväl ..."

"Likväl mins jag mycket väl, hur du vid tretton
år beundrade honom och hur din mor redan då
bestämde honom till din man," återtog miss O'Barry.

"Ja, du har rätt, Cornelia, jag vill säga dig
sanningen ... Jag tror nästan, att jag då älskade grefve
Gerhard ... Den vackre och elegante unge mannen,
som jag såg en enda gång och hvars minne jag
förvarade ... det var att älska en bild, en tafla eller hvad
som helst, ty jag kände honom icke; han blef
emellertid mitt ideal, och jag stälde detta så högt, att den
nu fyrtioårige, kalle orörlige egoisten aldrig kan blifva
min man."

"Men du träffade honom ju sedan, några år
derefter?"

"Ja, och då fann jag mitt löjliga misstag ... jag
återsåg honom, och jag lärde nu att känna honom...
han var ännu vacker, han var blott tretioett år, en
man, men hvilken man! ... O! min vän, då jag hörde
honom tala med en viss vältalighet och elegans,
stundom med bitande qvickhet, så häpnade jag och trodde
först, att han roade sig med det grymmaste, mest
sårande skämt, men jag blef snart öfvertygad, att hans
handlingar och hans lefnadssätt svarade emot hans
cyniska trosbekännelser och att, om det ännu fanns
en känslig vrå i hans hjerta eller en protest i hans
eget medvetande och omdöme, så bemödade han sig
med envishet att döfva och öfverrösta dem, och
mången gång syntes mig uppenbarelsen af den vackre unge
mannen med det fräcka hånet på sina ännu friska
läppar som ett hemskt spöke. Jag inbillade mig, att det
fanns hvarken kött eller blod, hvarken lif eller själ
inom den granna guldbroderade uniformen ... Talade
vi om heder och ärlighet, så försäkrade han mig
skrattande, att han kände ingen enda, som gjorde sig
samvete af att ljuga när och hvar det gagnade dem, och
att han sjelf var mästare i denna konst, då han ville
göra sig mödan att utöfva den; nämnde man orden;
<i>kärlek</i> och <i>trohet</i>, förklarade han dem såsom "utdömda
talesätt", utan någon motsvarighet i verkligheten ...
<i>religionen</i> var ett narrverk och <i>politiken</i> endast den
slugaste egennyttan ... "Hvad gagnar det väl oss att
kallas svenskar!" utropade han en gång på fullt allvar.
"Jag är helt och hållet kosmopolit, och hvem vet, om
vi icke såsom ryssar eller preussare skulle hafva ett
trefligare lif! ... Jag för min del skulle icke opponera
mig deremot."

"Fosterlandskänsla, hem och familjeband, pligt och
heder, allt hvad som är heligt, rent och upphöjdt,
fanns icke mera till för honom, allt var neddraget och
söladt i egoismens dy; det fanns icke något annat att
lefva för, något annat mål och intresse i lifvet än det
egna krassa njutningsbegäret; hvarje dygd, hvarje ädel
känsla tycktes vara slocknad inom honom; det var <i>han
sjelf</i>, hans eget jag, som först och sist var hans tanke,
han hade icke rum för något annat i hela verlden
och icke ens i himlen och skröt deröfver såsom
höjden af vishet. Och nu, nu orkar han lyckligtvis icke
ens lysa med denna ihåliga och hemska qvickhet; nu
är han trött på upprepandet af sina toma sjelfkära
tankar och har med fullkomlig konseqvens nedsjunkit
i en blott lättjefull dvala.

"Ack Cornelia! Det är allt detta, som man så
tanklöst och leende kallar att vara "blaserad", och
det är med en öfverlägsen och sjelfkär min, som man
beklagar sig öfver att vara sådan."

Den unga flickans röst darrade af sinnesrörelse
och miss O'Barry hörde hennes hastiga och korta
andedrägt.

"Men, Mariane, har du då icke funnit, att allt
det der i sjelfva verket icke är och hos Gerhard icke
har varit annat an ett dåligt skämt eller ett
osmakligt skryt utan någon betydelse ... Huru ofta hafva icke
dylika blaserade och storpratande ungherrar inom ett
par år blifvit de mest hederliga äkta män och
förståndiga familjefäder; ty det är endast pojkar, som
proklamera de sofismer, hvarom du talar."

"Det är sannt, <i>männen</i> tiga i allmänhet, men de
lefva och handla i öfverensstämmelse dermed, liksom
grefve Gerhard."

"Men hvad vill du då, min vän?" inföll
guvernanten misslynt och brydd, "vet du icke att: "quand
tout le monde a tort, tout le monde a raison" ... Man
måste taga verlden sådan den är; du skulle icke finna
någon annan man bättre, skilnaden är troligen ringa ...
din egen far, din bror ..."

"Tyst, Cornelia, tala icke derom!" afbröt
Marianne med bitter och upprörd röst. "Den fordom qvicke
och elegante grefve Gerhard har äfven för min
stackars Allan varit en urbild, ett mönster att likna, och
han söker tyvärr att likna honom ännu ... Ser du,
det är just genom deras exempel, genom den smitta
i dåliga tänkesätt, som dessa blaserade män sprida
bland de stackars enfaldiga ynglingarne bredvid dem,
som eländet oah cynismen fortplantas och ökas ...
Jag märker denna lumpenhet öfver allt omkring mig,
och jag vill fly derifrån, jag vill ... slutligen finna mitt
ideal..."

"Det är svärmeri, mitt barn ... Idealets
utmärkande egenskap är just att icke finnas."

"Jo, Cornelia, det lefver, det finns, men det har
ett annat namn än grefve Gerhards."

"Såå, Och huru länge skall det väl behålla detta
namn, som lika litet är det rätta?"

"Jag vet icke; men ännu tror jag derpå ..."

"Vill du meddela mig något om din nya
upptäckt af manlig fullkomlighet," sade miss O'Barry
leende, men med någon oro.

"Hvarför inte; hör på ... Min stackars bror har
ett vekt och godt sinne, men ett dåligt hufvud; han
är till och med litet enfaldig ibland; ingen vet
emellertid bättre än du, som uppfostrat oss båda, hvilket
fromt och barn han var. Nåväl, ännu under hans
tid var det för en sådan gosse att komma i en
skärseld, då han kom till krigsskolan vid Carlberg, der han
mången gång till själ och kropp dukade under.

"Huru djupt och bittert mamma ångrade sin
efterlåtenhet för hans eget barnsliga tycke och pappas
beslut, mins du nog, men allt hvad han der led vet du
icke ... Det var för mig ensam han lät undfalla sig
förtroenden om att den förödmjukelse han utstod genom
ett kotteri af dåliga äldre kamrater — förödmjukelser,
gäckeri, gyckel och öfversitteri, som jagade skyar af
brännande rodnad öfver min panna, medan jag hörde
berättelsen derom, och mitt hjerta väckte ett hat och
en vrede, som Allan sjelf med sitt milda sinne
lyckligtsvis icke kände i lika grad.

"Jag insåg allt för väl, att hans enfald och i
synnerhet hans brist på mod, att icke säga feghet, var
egentliga orsaken till allt detta; men fåfängt sökte jag
uppmuntra honom att trotsa sina plågare, att visa
mera ambition, mer kraft och sjelfkänsla; det var
förgäfves; jag kunde icke omskapa hans karakter, han
var och förblef en enfaldig, rädd och ödmjuk natur,
och hans tanklösa, oädla eller grymma kamrater
stegrade sin elakhet och retsamhet i samma mån som han
fördrog den, liksom för att se huru långt de kunde
gå; glömmande, eller utan att begripa, huru djupt de
förnedrade sig sjelfva derigenom.

"Nåväl, bland alla dessa ynglingar fanns emellertid
en, som fått öknamnet Spartanen, derför att man
gäckande påstod, det han sjelf frivilligt gjorde lifvet så
bittert och ledsamt för sig, att ingen annan kunde
öfverträffa honom; en fattig gosse utan börd, men med
ett skarpt hufvud, ett okufligt mod och en moralisk
öfverlägsenhet, som icke förfelade att slutligen skaffa
honom ett stort anseende bland hans kamrater.

"Denne hade aldrig deltagit i det oförskämda
gyckel och de upptåg, för hvilka den stackars Allan
ständigt var mål; han hade endast tyst och allvarsam
observerat dem och stundom indirekt på ett eller
annat sätt afstyrt ofoget, utan att synas fästa någon
vigt dervid. Vid middagsbordet hade man då en sed,
hvaremot ingen fick bryta, den att föreslå en skål i
vatten, ty det bestods ingenting annat att dricka, och
turvis hålla ett tal för de andra med fritt val af
föremål eller ämne.

"Då ordningen en dag kom till "Spartanen",
företog han sig emellertid att på det mest qvicka och
löjliga sätt skarpt och obarmhärtigt persifflera detta
kotteri af plågoandar för de yngre kamraterne och i
synnerhet för den stackars Allan, hvars feghet och brist
på hederskänsla han heller icke sparade.

"Hans tal, som var en ytterst komisk och
derigenom ännu mera träffande målning af verkliga
förhållandet, väckte en storm af bifall och salvor af
skratt, under det att de olyckliga offren för hans satir,
öfverhöljda af blygsel, rodnande af harm, skamflata,
utskrattade och för alltid nedgjorda, "dröpo af, som
Allan sjelf uttryckte sig, för att i verkligheten aldrig
mera våga återtaga sin så fullkomligt uthvisslade roll
af lumpna och fega tyranner emot arma
försvarslösa barn.

"Hvad mina tårar, min harm och mina
föreställningar icke förmått öfver Allan, det hade
åstadkommits genom denna i sanning äfven för honom grymma
schavottering inför alla kamraterna; hans sjelfkänsla
var ändtligen väckt; blygseln hade besegrat hans
medfödda vekhet och rädsla; hans eländiga narrkåpa var
bortkastad och hans martyrskap slut.

"Han berättade mig allt det der, liksom han förut
hade berättat mig sina obehag, och jag i min ordning
kunde icke förneka mig glädjen att gifva mamma del
af den lyckliga förändringen och Allans nu mera
ådagalagda mod och beslutsamhet.

"I sin moderliga tacksamhet och beundran för denne
"Spartan", som tycktes förtjena sitt ärofulla binamn,
skickade mamma honom strax derpå ett vackert guldur
tillika med ett hjertligt bref. Men huru tror du väl
han upptog detta? Jo, han sände uret tillbaka med
ett artigt svar, motiverande med en takt och en
finhet, som voro beundransvärda, skälen för detta
handlingssätt, och bad endast att som minne få behålla en
enda länk, som han brutit ur den dyrbara kedja,
hvilken tillhörde uret.

"Och jag, jag förvarade hans bref ... Det är flere
år sedan, men jag har det ännu ... Du skall läsa det,
Cornelia," tillade Marianne, steg upp och påtände sjelf
lampan, som stod framför dem på bordet, gick sedan
att öppna ett litet dyrbart pappersskåp bredvid soffan
och framtog derur ett hopviket bref, som hon räckte
åt sin guvernant.

Miss O'Barry mottog det med en temligen
likgiltig min och genomögnade det hastigt.

"Ja, kära du, detta är visserligen bra skrifvet,"
sade hon ändtligen, då hon slutat läsningen. "Men
hvem svarar dig för att det icke blott och bart är en
humbug, ett effektsökeri?"

"Cornelia! Har äfven du tillegnat dig grefve
Gerhards jargon?" inföll Marianne med smärta och
återtog papperet. "Ryser du icke vid att så der utan
skäl vilja misstänka och förhåna allt, att gifva hvarje
oöfverlagd yttring af ädel känsla, af heder och
rättsinthet ett sken af falskhet och beräkning ... att
liksom tvinga dig att förtyda både ditt hjertas och dina
ögons vittnesbörd?"

Den unga flickan var så vacker der hon nu stod
i lampskenet, hennes kinder lågade, hennes ögon
blixtrade af harm och smärta, och den lilla hvita handen
darrade mot bordets kant.

"Skälet till din ovilja mot grefve Gerhard är
således funnet ... Du älskar den der herrn; är det icke
så?" sade miss O'Barry långsamt och tankfullt.

"Jag älskar allt, som är kraftfullt, upphöjdt och
ädelt, och derför älskar jag äfven honom, om du så
vill," återtog Marianne trotsigt och gick att åter
förvara brefvet i sekretären, hvars nyckel hon uttog.

"Och hvad var det han hette? ... Jag glömde att
gifva akt på underskriften."

"Han heter Hugo Vilfrid; och du kan gerna
förvara detta namn i ditt minne, ty jag hoppas, att det
en dag skall komma att tillhöra mig."

"Ah, Marianne! Detta kan aldrig vara ditt
allvar?" utropade guvernanten med komisk förskräckelse.

"Jo, det är min högsta önskan ..."

Miss Cornelia O'Barry var ett ganska klokt
fruntimmer, och hon hade kommit in för att söka inverka
på sin forna elev enligt föräldrarnes önskan och sin
egen öfvertygelse om det rätta och passande med
afseende på det föreslagna giftermålet, men hon fruktade
nu, att hon allt för illa och oförsigtigt handhaft sitt
kinkiga uppdrag. Saken var verkligen svårare, än
hon tade tänkt, och motståndet mera motiveradt, än
hon väntat. Hon älskade Marianne som sin egen dotter
och öfverlade nu tyst om bästa sättet att skingra
hennes romantiska fantasier, och låta henne återkomma
till hvardagslifvets "sunda förnuft".

Likasom för de flesta hederliga och hyggliga
hvardagsmenniskor betydde detta summan af den makliga
slentrianen, af "vanliga och passande" seder och bruk,
denna medgörliga och beqväma fördragsamhet med
hvarje slags tänkesätt och med fel och laster af nästan
alla slag, blott dessa icke komma i kollision hvarken
med den kriminella lagen eller lagen för belefvenhet,
yttre anständighet och sällskapslif.

Den unga flickans fordran på något högre och
mera verkligt var ju rent af en excentricitet, som
endast skulle åstadkomma bråk och ledsamheter inom
familjen.

I den gamla välmenande damens hufvud uppsteg
en idé att vända Mariannes vapen mot henne sjelf
och på detta sätt besegra henne.

"Hör på, mitt barn," sade hon allvarsamt. "Om
du skulle hafva rätt, om denne man verkligen
motsvarar din föreställning om heder, själsstyrka och
försakelse, så skulle du just derigenom blifva förnekad
att bära hans plebejiska namn."

"Hvarför det? ... Hvad menar du?" inföll den
unga flickan förvånad.

"Jag menar, att ingen rättskaffens man med
grannlagenhet och pligtkänsla gifter sig med en flicka emot
hennes föräldrars vilja och utan deras samtycke."

Marianne nedslog ögonen och stirrade på mattan
med tankfull min, men svarade ingenting.

"Du känner honom naturligtvis personligen?"

"Nej, jag har aldrig ens sett honom."

"Hvad?" utropade förvånad miss Cornelina, för
hvilken ett alldeles nytt ljus framträdde. "Du vet
ingenting vidare om honom, än hvad du har
berättat mig?"

"Genom Allan har jag hört, att han nu är kapten
och anses såsom en utmärkt officer med en vacker
framtid."

"Och detta är allt; han känner dig icke, han har
ingen aning om ditt sällsamma svärmeri?
Alltsammans är ju således endast en barnslig fantasi, som
uppstått i din hjerna, som kanske alldeles försvinner
och hvaråt du sjelf skall skratta, så snart du får se
honom."

"Det är möjligt ... åtminstone skall han icke hafVa
något intagande yttre," svarade med låtsad likgiltighet
Marianne, hvilken täflade med sin guvernant i
fyndighet och nu betjenade sig af precis samma list som
denna.

Det var nu miss O'Barrys tur att se begrundande
ut, och ett par minuter förgick, hvarunder de båda
damerna i all oskuld och välmening funderade på ett
medel att narra hvarandra för att vinna gehör för sin
egen mening.

Slutligen sade Marianne med bedjande röst, i det
hon suckande lade hufvudet emot sin gamla väns axel:

"Det är kanhända så som du säger, Cornelia ...
Denna kärlek för en okänd man är möjligen blott en
fantasi ... Jag har tillstått för dig, att jag aldrig sett
kapten Vilfrid; jag tillstår äfven, att jag brinner af
begär att göra det ... Hvem vet, kanhända att
verkligheten afskräcker mig ... Han skall vara hård och
sträf, med ett dystert lynne och ett kallt, högdraget
sätt ... Cornelia, du, som med visshet anser min
kärlek för en blott romantisk förvillelse, skulle du icke
vilja försöka att bota mig derför, i det du hjelper mig
att få se och tala vid Vilfrid?"

Det är mycket svårt för tvenne klippska
fruntimmer att kunna lura hvarandra, och om det lyckas,
är det vanligen blott för några ögonblick; miss
Cornelia misstänkte genast Mariannes list att med en
förutsättning, som hon sjelf ansåg orimlig, söka att
locka sin gamla vän till sitt bistånd, men på samma
gång framstälde sig saken för denna på ett sätt, som
Marianne alls icke anade, och det var med tvekande,
betänksam röst, som guvernanten svarade:

"Jag skulle hjelpa dig att sammanträffa med en
person, för hvilken du fattat ett så farligt intresse?"

"Ja, Cornelia; eftersom ni alla vilja, att jag
gifter mig med grefve Reuter, så är detta det enda
sättet att möjligen kunna uppfylla er önskan, ty äfven
om Vilfrid motsvarar min föreställning om honom, om
jag blir öfvertygad, att jag icke kan älska någon annan
än honom, så kan jag icke blifva mera likgiltig för
grefven, än jag redan är; om jag deremot, som du
tror, finner, att jag bedragit mig, att alltsammans var
en chimér, så lofvar jag att utan invändning gifva
grefven mitt ja; men nu, i den sinnesstämning och
under inflytandet af de känslor jag hyser skall
Gerhard aldrig blifva min man, derom kan du vara
öfvertygad."

Det var fullkomligt uppriktigt och låg äfven en
god del sanning i hvad Marianne sade; miss Cornelia,
på hvars omdöme och takt grefvinnan litade, hade i
denna angelägenhet fått fullkomlig frihet att handla
så, som hon fann lämpligast för att komma till det
önskade målet, och hon tog derför hastigt sitt parti,
så mycket hellre som Marianne, äfven utan hennes
medverkan, nog skulle veta att verkställa sin afsigt,
det insåg hon mycket väl.

"Hvar finns den der kapten Vilfrid?" sade hon
oroligt.

"För närvarande är han här i Stockholm ... Det
skulle vara mycket lätt att i sällskapslifvet
sammanträffa med honom, ehuru han der är mycket litet känd,
och lika lätt att genom Allan få råka honom här
hemma, men detta är icke nog; jag vill icke gifva Allan
mitt förtroende i denna sak, och det är icke
tillsammans med andra, under vanliga, stela sällskapsformer,
jag vill tala vid Vilfrid ... Hur skulle jag då kunna
lära känna honom ..."

"Nåväl, vi skola tänka på saken ... Men i
sanning, jag förestälde mig icke, då jag kom hit med dig
och grefve Reuter, att jag skulle gå härifrån såsom
förtrogen och medbrottsling i dina romantiska griller
för en annan," sade miss O'Barry småleende och
steg upp.

De båda fruntimren voro ädla och sanningsälskande
qvinnor, de älskade hvarandra uppriktigt, men hos
hvar och en af dem låg emellertid en tanke, som de
i fullkomligt god afsigt ville gömma för hvarandra,
och båda trodde sig hafva häri varit den klokaste och
fyndigaste till vinnande af hvad hvar och en ansåg
vara rätt och nyttigast, ehuru ingendera i sjelfva
verket lyckats fullkomligt förställa sig.

Så problematisk, så tvetydig och svår att bedöma
och afsöndra ifrån vårt individuella tycke är ofta denna
<i>absoluta sanning</i>, hvarefter vi famla i verlden, men hvars
sökande med ärlighet likväl gifver oss ett visst värde
och i alla händelser den enda tillfredsställelsen.

Hvad som deremot icke tyckes vara svårt att
fatta, men som man ofta så sent här lifvet, och
stundom till och med aldrig, begriper, det är den
oomtvistade matematiska sanningen, att <i>raka vägen</i> till ett
mål alltid är den kortaste, att äfven den bäst lyckade
förställning icke är annat än ett palliativ för
ögonblicket och att den högsta klokheten till slut helt
enkelt befinnes vara den sannaste ärligheten.

*

Det är en af dessa vackra nordiska vinterdagar,
då luften icke är klar och icke heller mulen, men en
lysande rosenfärgad dimma sväfvar öfver jorden; det
lilla nybyggda skolhuset, der Eva Bleckert bor, är
omgifvet deraf och tycks just nu hvila deri som i en
bädd af bomull.

Eva hade lemnat sina slägtingars hus, sårad af
fru Tullboms enfaldiga och dumma misstankar; hon
hade under ett par månader känt sig så lycklig i sin
nya verksamhet som lärarinna, men sqvallret om
hennes flyttning och underrättelsen om kapten Vilfrids
förlofning med hennes kusin hade med ens förbittrat
denna sällhet.

Då hon hemkom ifrån sitt besök i Stockholm, fann
hon behaget och trefnaden i den lilla kammaren i
skolhuset försvunna, och de tycktes sedan trots alla
hennes bemödanden aldrig vilja riktigt återkomma.

Klockan är nu ett på dagen; skolbarnen hafva
nyss i en lång bullersam rad tågat af utåt den snöiga,

af granruskor utstakade byvägen, de synas ännu längst
bort på den flacka ängen som en rad svarta flugor på
snön. Alla fönster stå öppna för att vädra det
dammiga skolrummet, hvars redan nötta, ojemna och
smutsiga golf bär vittne om alla de spikbeslagna klackar,
som bearbetat detsamma.

Eva är ensam sysselsatt deririne att ordna böcker
och bänkar; den förut tunga och qvafva luften har nu
blifvit iskall, och rysande för vinddraget sveper hon
den lilla virkade yllesjalen tätare omkring sig och
skyndar att stänga fönstren. Ett ögonblick derefter syns
hon i förstugudörren, insupande med välbehag den
friska, men kalla luften, som hennes lungor likväl icke
rätt tyckas kunna uthärda, ty hon hostar oupphörligt
och måste slutligen hålla näsduken öfver läpparne.

Eva har blifvit mager, hennes alltid något bleka
hy har blifvit finare och mera genomskinlig, de blå
ådrorna synas som ett nät vid tinningen, och under
ögonen ligger en skugga, som gör dem ännu mera
uttrycksfulla och glänsande och som liknar den, hvilken
de behagsjuka pariserdamerna med konst anbringa.
Hennes ställning är icke så rak som för ett år sedan;
hon håller sig något lutad, och från hennes ansigte
har flytt den lilla min af ofrivillig satir och
öfverlägsenhet, som så ofta retade och förargade hennes
tant, fru grossörskan Tullbom.

Det sväfvar nu, då hon är ensam, öfver hennes
panna en djup och hemlighetsfull tankfullhet, en
drömmande själsfrånvaro, liksom hon lyssnade till
underbara ljud och röster, ofattliga och främmande för
lifvet och verlden omkring henne.

Ensligheten och eftertanken lägga vanligen ett
dylikt uttryck öfver själfulla ansigten.

Det finns emellertid ingen sorg, intet drag af
lidande eller missräkning i de blickar, hvarmed hon
betraktar den liflösa och tysta omgifningen kring sitt
hem, och efter ett par minuter går hon med lätta och
spänstiga steg uppför den lilla smala trätrappan till
sitt eget rum deruppe på gafveln.

En flicka om tolf eller femton år, med tjocka
skinnkängor på fötterna och en stor ylleduk knuten
omkring hufvudet, kommer i detsamma in från köket
bredvid, bärande en tallrik med varm, rykande
potates, som hon nedsätter på ett litet bord vid fönstret,
der en utbredd serviett och ett saltkar antyda, att
middagsbordet skall serveras.

Eva satte sig ned, började sjelf skala sin potates
och ämnade helt anspråkslöst äta den endast med litet
salt, då genom den otäta dörren till köket ett skarpt
os af stekt sill trängde in till henne.

För ett år sedan, medan hon ännu var qvar hos
sina rika slägtingar, skulle hon troligen hafva rynkat
på näsan och helt generad hafva flytt för den i
sanning också allt annat än fina och behagliga doften; men
nu vidgades hennes näsborrar af välbehag dervid, och
ett uttryck af angenäm öfverraskning spred sig öfver
hennes ansigte, då den lilla tjenstflickan i detsamma
inkom med en mycket liten och till utseendet alldeles
svartbränd sillbit på ett tefat.

"Kära Anna, sillen var ju slut," sade Eva,
förvånad öfver denna oväntade läckerhet, såsom tillökning
i hennes måltid.

"Nej, jag fick rätt på en stjert i botten af
kaggen, och den har jag halstrat på eldtången," svarade
Anna naivt, med ett leende af stolthet och belåtenhet.

Eva förtärde den tarfliga anrättningen med så
god aptit, att det nästan föreföll som en liten
uppoffring, då hon samvetsgrannt qvarlemnade hälften af
den dyrbara sillen åt Anna, hvilken tjenstaktigt ihälde
ett glas mjölk åt sin matmor, såsom slutet af den
anspråkslösa middagen.

Medan den lilla tjenstflickan dukade af bordet,
framtog Eva sitt arbete, en grann kattunsklädning,
som skulle sys åt en af bondhustrurna i trakten; men
det tycktes, som om hon endast med ansträngning
kunde qvarhålla sin uppmärksamhet vid nålen och
tråden, som skulle sammanfoga alla dessa tygbitar af
olika storlek och form, ty hon lät hufvudet flere
gånger liksom af trötthet nedsjunka, och ögonen sväfvade
ofrivilligt ömsom ut genom fönstret öfver det vida
fältet, ömsom kring den lilla kammarens trånga väggar.

Ensamheten och tystnaden omkring henne, hvilka
hon i början af sitt vistande på landet funnit så ljufva,
syntes henne nu tunga och tryckande. Flickan, som
besörjt hennes uppassning för dagen, hade gått hem;
det föreföll henne, som om hon varit ensam i hela
verlden, och endast det enformiga bullret af
spinnrocken, som skollärarens hustru trampade der nere,
påminde, att menniskor verkligen funnos i hennes närhet.

Hon lade kinden mot de gula lackviolerna, som
blommade i fönstret bredvid henne, slöt ögonen och
inandades vällukt, drömmande några minuter om den
varma sommaren, kärleken och ungdomens lycka, skön
och flyktig såsom blommorna.

En stund förgick, innan hon försökte återtaga
arbetet, men det lyckades icke; de brokiga
kattunslapparne tycktes henne hvirfla omkring som troll, utan
att hon kunde ordna eller få makt med dem, och
hastigt bortkastande alltsammans gick hon att påtaga sina
ytterkläder för en promenad, det enda nöje och den
enda förströelse hon kunde erhålla.

Solen höll just på att gå ned bakom skogsdungen
framför henne; den flammade eldröd mellan tallarnes
rimfrostiga grenar och kastade sitt lysande skimmer
öfver det hvita snöfältet, der en flock granna
vinterfoglar, de röda domherrarne, de gröna guldsparfvarne
och de vackra sidensvansarne, slogo ned mellan
enbuskarne på den hårda skarsnön, under ett par rönnar
och oxelträd, hvars sista frusna bär de längesedan
plundrat. Två ensliga kråkor hoppade tungt framför
henne på den smala, knappt tillkörda vägen mellan de
höga snövallarne, och längst bort vid kyrkan steg röken
upp ifrån fattigstugan, der gummorna nu kokade sitt
eftermiddagskaffe.

Med snabba steg vandrade Eva fram öfver den
knarrande snön, aftonrodnaden bleknade allt mera,
himlens rosenfärg öfvergick från violett till grönt, och
månen, som redan länge, blek och smal, suttit högt
uppe på den skiftande himlen, lyste nu mera
guldfärgad täflande i glans med korset på kyrktornet.

Det ligger ett egendomligt, vemodigt behag i
naturen vid denna tid af året och dagen, i den
skimrande snön och den praktfulla himlen, i rimfrosten på
träd och buskar och luftens sällsamma töcken, fylda
af dansande, fina snökristaller, detta magiska guldflor,
hängande mellan rymdens rena azur och den stackars
svarta, smutsiga jorden, som då i sin kalla svepduk
blifvit snöhvit och ren som den.

Allting är så tyst och stilla, så mjukt och
harmoniskt; hela naturen sofver så godt, glömmande
höstens stormar och störtregn och sommarens torra,
passionerade hetta och bortbrända förhoppningar ...

Sömn, hvila, glömska: skapelsens milda, mest
välsignade och kärleksfulla ord!

Så tänkte Eva, der hon gick, under det att
hennes eget fina ansigte, lifvadt af promenaden, strålande
af rosor och snö, tycktes tala om vårens mest varma
och herrliga lif.

Just som hon ändtligen skulle vända om vid
korsvägen utanför kyrkmuren, hörde hon klingandet af
bjellror och såg en släde komma ifrån landsvägen.

Det var troligen klockaren, som kom ifrån
staden, eller nämdemannen, hvars gula häst hon tyckte
sig igenkänna, och helt likgiltigt klef hon upp i
snödrifvan bredvid för att låta honom passera.

Släden stannade emellertid midt för henne, en
bekant röst uttalade hennes namn, och hon igenkände
lektor Gallgren väl inbäddad i pelsar och fällar.

Eva blef helt förvånad och äfven glad att återse
den gamle vänlige mannen och frågade hvart han
ämnade sig.

"Jag ämnar helsa på er kyrkoherde här ute,"
svarade lektorn helt ogeneradt, "vi hafva varit
akademikamrater och gamla vänner, och han har flere
gånger bedt mig helsa på sig."

"Och nu har ni slagit er lös och begagnat det
vackra vädret?" sade Eva, som verkligen icke
misstänkte, att hans ord innehöllo endast hälften af
sanningen.

Det är emellertid så, att kärleken gör äfven den
hederligaste och mest aktningsvärde man en smula
listig, och Gallgren var verkligen så långt ifrån att
tänka på kyrkoherden, att han längesedan farit helt
lätt förbi prostgårdens grindar utan att ett ögonblick
hejda sig dervid.

Eva anmärkte också genast detta för att upplysa
honom om hans förmenta misstag.

"Jaså," svarade Gallgren helt lugnt. "Nå, det gör
ingenting, jag hinner nog dit i alla fall i qväll ...
Men skulle icke Eva vilja åka med mig tillbaka?"

"Nej, det går icke an; mitt hem ligger åt
motsatt håll ... Jag har endast en liten bit att gå, och
jag skulle uppehålla er allt för mycket."

"Visst icke ... Gör mig det nöjet att stiga upp i
släden, så får jag följa er hem och med detsamma se,
huru ni bor ... Det skulle vara mig en stor glädje,"
återtog lektorn, som trots sin djupa sanningskärlek och
sitt hat till all förställning och förvrängning af
verkliga fakta nu helt skickligt och naturligt gjorde
hufvudsaken till bisak och låtsade alldeles händelsevis och
i förbigående vilja besöka den unga flickan, som han
icke kunnat glömma och för hvars framtid han
alltjemt varit bekymrad.

Eva satte sig upp bredvid honom, och snart
stannade släden, till skollärarens alla barns stora
förundran och nyfikenhet, framför skolhusets dörr.

Gallgren bad att få stiga in ett ögonblick, och
Eva förde honom med verkligt nöje till sin lilla
kammare; visade honom sina blommor, sitt arbete, barnens
skrifböcker och talade öppet och fritt om sin ställning,
sitt hem och sin sysselsättning, liksom hon skulle hafva
talat till en far eller en gammal vän.

Det låg emellertid i allt detta en konstlad
glädtighet, och den skarpsynte skolmannen märkte ganska
väl den förändring Eva undergått; han visste
ingenting om den verkliga orsaken och antog, att hennes
yttre förhållanden var enda anledningen dertill.

Han skakade på hufvudet, då han betraktade det
torftiga rummet, och ryste vid upptäckten af de stora
springorna mellan de nyss upptimrade och nu
hoptorkade stockarne i väggen, der tapeten spruckit och
mossan stack fram, det otäta fönstret och dörren, golfvet
utan matta och bristen på hvarje bekvämlighet, som
stadslifvet erbjuder.

"Hvad det var roligt att få se er, lektor
Gallgren!" sade Eva hjertligt och satte sig slutligen ned
bredvid honom.

"Är det verkligen sannt, Eva? ... Återser ni mig
med vänskap och välvilja?" frågade han ifrigt och
fattade hennes hand.

"Kan ni tvifla derpå ... Har jag väl skäl att
minnas er med annat än vänskap!"

Den unga flickan uttalade emellertid dessa ord
med mera varsamhet och köld och drog sin hand med
skygghet tillbaka.

"Eva!" återtog lektorn allvarsamt. "Det lif ni
nu för kan icke vara lyckligt för en så ung flicka ...
Jag har alltjemt tänkt på er, och jag har hoppats,
jag erkänner det, att ert romantiska beslut nu skulle
för er hafva förlorat sitt behag ... Er helsa har lidit,
ni ser icke frisk ut ... Med ett ord, Eva, det är för
er skull jag kommit hit för att ännu en gång, såsom
ni gaf mig rättighet, fråga er, om ni icke vill tillåta
mig att skydda och älska er och gifva er all den glädje
och komfort, som jag förmår ... Ni har nu erfarit, att
saknaden af den trefnad och beqvämlighet, hvarvid ni
varit van, icke så lätt kan bäras, och att er
uppfostran icke varit afsedd för det ensamma och tarfliga
lefnadssätt ni nu för ... Besinna er allvarligt, Eva ...
Jag tror, att ni såsom min hustru skulle vara
lyckligare, äfven om jag antar, att jag aldrig kan ingifva
er någon annan känsla än den ljumma välvilja ni nu
känner ... Ni är ensam i verlden, och denna ensamhet
skall döda er ... Äfven om man sjelf icke älskar, vill
man likväl vara älskad och nödvändig för någon ..."

Gallgren tystnade och såg forskande på henne,
men Eva satt orörlig med sänkt hufvud och andades
tungt utan att svara.

Liksom första gången, då detta förslag gjordes
henne, fann hon, att hvarje ord som hon hörde var
sannt; liksom då kände hon en hemlig ångest och oro
dervid, men hans sista ord voro ju så alldeles hennes
egna innersta tankar, som hon icke kunnat nedtysta:
hon var ensam, och ensamheten är för ungdomen
onaturlig; då hon aldrig kunde blifva lycklig genom
kärleken, kunde hon ju genom vänskapen och sin makes
ömhet finna lifvet mindre tomt och fattigt ...

Tusentals unga qvinnor hafva tänkt på samma
sätt; satta på en andlig svältkur hafva de med
tacksamhet slutligen mottagit hvad ödet bjudit dem och,
låt oss tillägga det, ofta funnit mer lycka än de
väntat och kanske mera än de skulle funnit bredvid sin
kärleks föremål.

Det var en strid inom henne, en sådan der det
stundom är alldeles omöjligt, ens för oss sjelfva, att
klart och tydligt urskilja den verkliga arten af våra
hemliga skäl för eller emot saken, liksom don slutliga
af görande bevekelsegrunden, hvilken kanske skulle hafva
förskräckt och förkrossat oss, om den helt tydlig och
naken stått framför oss och vi haft fullt medvetande
derom.

Eva uppreste ändtligen hufvudet och lade sin
hand i Gallgrens.

Den stackars stele och buttre skolkarlen, som
nyss utvecklat all den vältalighet, hvaraf han var
mäktig, trodde knappt sin lycka; han kysste rörd den
lilla hvita handen, som nu var hans, och då han tio
minuter senare, efter att med faderlig grannlagenhet
hafva omfamnat sin fästmö och tryckt sina läppar
helt blygt och flyktigt emot hennes panna, reste sin
väg, var det för att hos kyrkoherden berätta sin

trolofning och anbefalla sin nyss förvärfvade dyrbara
skatt i dennes skydd och vård.

Knappt hade emellertid ljudet af bjellrorna
förklingat och släden försvunnit ur hennes åsyn, förr än
Eva med ett ofrivilligt rop af förskräckelse öfver hvad
som händt, nedföll på knä vid fönstret.

Det var det ungdomliga hjertats sista ångestfulla
protest; i nästa ögonblick var den tystad och
besegrad, och Eva bad endast Gud att rätt kunna uppfatta
och fylla de pligter hon frivilligt åtagit sig, och
hvartill hon blifvit ledd, hon visste knappt huru, men
som nu voro oåterkalleliga.

Med ett till hälften melankoliskt småleende sade
hon farväl åt sina ensidiga och kanske egenkära
tankar och föreställningar om sin egen afgjorda
individualitet, sin förmenta olikhet med andra, sin stolta
tro att kunna lefva isolerad i sin egen verld och vara
nog för sig sjelf; denna det försmådda eller glömda
hjertats bittra heroism, som förkastar hvarje mindre
lycka, när den högsta blifvit det förnekad, gör hela
det långa lifvets sällhet beroende af ungdomens tycke
och lägger tyngdpunkten för sin hela lefnad i ett ofta
förrädiskt känslorus.

Med ett slags sorglig och matt ödmjukhet hviskade
hon sakta:

"Jag är intet undantag ... jag handlar ju nu precis
som alla andra ... jag följer blott med strömmen ..."

*

Samma qväll, som lektor Gallgren för andra
gången framburit sitt frieri och blifvit trolofvad i det
ensliga skolhuset der ute på landet, var en stor och
grann bal i Stockholm hos grefve Darroz.

Medan lampan i det lilla gafvelrummet stilla och
matt belyser Eva, som, blek och tankfull, i nattens
tystnad för sista gången genomgår de torftiga minnena
af sin sväfvande och obestämda ungdomsdröm, hvilken

icke mera får ega någon plats i hennes hjerta, lyser
skenet ifrån hundratals ljus i kronor och kandelabrar
öfver <i>honom</i>, som är föremålet för dessa sorgsna
drömmar, och då dansmusikens toner och sorlet af glada
röster brusa omkring <i>den</i>, på hvilken hon tänker, höres
omkring henne sjelf endast snöflingornas tysta fall
emot rutan och räfvens klagande och hungriga tjut
ifrån skogsbacken på andra sidan om vägen.

Kapten Hugo Vilfrid hade för första gången genom
fröken Mariannes och miss O'Barrys föranstaltande fått
ett bjudningskort till hofmarskalkens bal, och nästan
förbländad af all den prakt och skönhet, som omgifva
honom i detta ögonblick, tänker han säkert, liksom de
allra flesta i detta lysande sällskap, endast
hufvudsakligen på sig sjeif och att kunna synas så mycket
som möjligt till sin fördel.

Hans utseende har också blifvit behagligare sedan
ett år; han har öfvervunnit den stelhet och skygga
tillbakadragenhet, som gåfvo honom utseende af kärft
och hårdt högmod, och i det han blifvit mera
okonstlad och naturlig, hafva hans intelligens och hans
verkliga skaplynne fått göra sig gällande; han är icke mera
endast den ståtlige, väl exercerade militären, han är
nu en ledig och angenäm sällskapsman.

Vilfrid stod i danssalen midt i en flock af
pratande unga herrar, då de första takterna af en française
spelades upp och grefve Allan, hans forne kamrat och
skyddsling, slog honom på axeln och sade:

"Vilfrid, min syster önskar dansa med dig ...
Kom, så skall jag presentera dig för henne."

Alla visste, att Vilfrid var förlofvad med mamsell
Tullbom; i annat fall skulle man ännu mera hafva
afundats honom denna utmärkelse; nu förundrade man
sig endast ett ögonblick deröfver såsom en liten nyck
af den sköna och originella fröken Darroz.

De båda vännerna följdes emellertid åt genom
salen; Allan presenterade Vilfrid för Marianne, som,
omgifven af sällskapets förnämsta och elegantaste
ungdom af båda könen, likväl genom sitt egendomliga
behag utmärkte sig framför dem alla.

Aldrig tyckte sig Vilfrid hafva sett eller ens
föreställt sig en så tjusande qvinna, och aldrig hade heller
någon, icke ens hans fästmö, visat honom en så
smickrande och förtrollande uppmärksamhet och godhet som
den Marianne på tusen sätt förstod att uppenbara, utan
att blottställa sin egen värdighet eller göra det
märkbart för andra.

Vilfrid hade alltid varit blyg och fåordig mot
fruntimmer, och med sin fästmö hade han ännu aldrig
afhandlat något ämne af intresse eller utbytt den
minsta tanke eller anmärkning om annat än deras
blifvande bosättning.

Det var derför nästan med förskräckelse han
märkte, att redan efter tio minuters samtal Marianne
förstått att framkalla omdömen och idéer, som legat i
hans själ, gömda och nästan okända för honom sjelf;
och för hvarje gång ett dylikt ord, en hemlig tanke
undslapp honom mot hans vilja, lyste hennes
uttrycksfulla ögon liksom af segerfröjd, och med en förtjusande
liten nick af bifall tycktes hon vilja säga: "Ser du,
huru väl jag förstår dig, ty vi äro ju gamla bekanta",
och strax derefter hittade hon just på att uttala
någonting, som ännu en gång förledde honom att uppenbara
ett tycke, en egenhet eller en grundsats, som han
aldrig ämnat eller velat uttala för någon.

Den andra françaisen de dansade tillsammans var
slut, då miss O'Barry fattade Mariannes arm och förde
henne med sig.

Den förvirrade och hänförde Vilfrid drog sig
bugande tillbaka, och fröken Darroz hviskade i sin
guvernants öra, innan denna hunnit säga ett ord:

"Cornelia, han öfverträffar nästan min förväntan
... han är behaglig ... intressant ... förtjusande
Jag älskar honom, och jag vill tala med honom ännu
denna qväll ..."

"Olyckliga barn!" svarade den gamla damen,
förfärad af glansen i Mariannes ögon och bestämdheten i
hennes röst. "Tänk på hvad du säger ... jag ville just
varna dig; du får icke mera sysselsätta dig med den
unge mannen, om du icke vill på det obehagligaste
sätt kompromettera er båda."

"Var lugn; jag skall lyda dig ... men i afton,
sedan alla äro borta ..."

"Tyst, för himlens skull! ... Besinna, hvem du är."

"Bisinna du, att hela denna bal är tillstäld endast
och allenast för honom, ehuru ingen anar detta, och
att du heligt lofvat att hjelpa mig."

"Men ... men, Marianne ..."

"Men du trodde icke på din forna elevs förmåga
att intaga honom så hastigt. Är det detta du vill
säga?" tillade den unga flickan skrattande och vände
sig om för att följa grefve Reuter, som kom att hemta
henne till dansen.

Guvernantens fruktan var emellertid fullkomligt
öfverflödig; ingen menniska fäste någon vigt vid
Mariannes båda françaiser och hennes lifliga konversation
med kapten Vilfrid; han var ju förlofvad och hennes
originalitet och sjelfständighet för mycket kända af
alla hennes bekanta för att gifva anledning till annat
än några små skämtsamma anmärkningar om hans
tillfälliga "fläkt" för aftonen.

Från djupet af hans egen själ hade deremot en
mängd hittills gömda, grumliga och obestämda ämnen
stigit upp till ytan och bildade nu ett skum, som gjorde
honom het och rusig.

Den häftiga ärelystnaden, hvilken kanske
egentligen icke är något annat än en maskerad egenkärlek,
som hittills styrt alla hans handlingar, men som fått så
liten eller ingen näring och framgång, flammade, i
glansen af den vackra högförnäma damens ögon, upp
i glödande lågor, och det var med ett slags vild och
gränslös fröjd han njöt af denna sin första verkliga
triumf, för honom, den återhållsamme, sträfve och till
utseendet kallsinnige unge mannen tusen gånger mera
hänförande än för en blaserad, tidigt erfaren och af
qvinnorna bortskämd yngling.

Hans ögon följde med en spänd och girig
uppmärksamhet hvarje steg, hvarje blick och rörelse i
dansen af denna förtjusande qvinna, som värdigats med
sin uppmärksamhet, sitt välbehag och sitt bifall höja
honom upp till sig.

Icke att hans hjerta var rördt, att han kände
någon känsla af ömhet eller kärlek, men han
beundrade och tillbad henne, derför att hon med sitt tycke
utmärkt honom och smickrat hans fåfänga. Och hvem
vet, huru otaligt många män blifvit fångade och i
hela sin lefnad ledda såsom viljelösa dockor, endast
och allenast genom deras egen fåfänga och
egenkärlek, hvilken qvinnorna vetat att väcka, underhålla och
begagna till <i>sin</i> och äfven mycket ofta till männens
fördel, ty i de flesta manliga hjertan är denna passion
just den allra starkaste och huserar så mycket mera
fritt och obehindradt, som den lefver der helt och
hållet inkognito.

Nästan ända hittills obemärkt, fattig och kufvad,
kämpande med gömda förödmjukelser, ansträngande
arbete och alla de vedervärdigheter, som ett stolt och
finkänsligt sinne i hans ställning kan få lida, egde han
väl rätt att ändtligen under några timmar njuta af
sin oväntade lycka och bada i solskenet af denna
ljufva sympati, detta fina smicker och detta öppna och
förtjusande erkännande af hans skygga, men ädla och
högsinnade natur.

Han var ju menniska, och han var ung ... Är
han emellertid väl tillräckligt karaktersstark för att
icke, hänförd af denna nya och förledande njutning,
glömma eller eludera sina grundsatser?

I kottiljongen efter supén hade Vilfrid ännu en
gång fått föra Marianne omkring salen; hennes ögon
hade dervid ett så sällsamt uttryck, och hennes hand
dröjde så varmt och betydelsefullt i hans, att den
stackars kaptenen, i höjden af sin obegripliga framgång,
icke längre visste, om icke alltsammans var en
mystifikation, hvarmed man roade sig på hans bekostnad.

Denna tanke hade plötsligt, skarpt och smärtsamt
som en värjspets, genomträngt hans misstänksamma
hjerta och väckt honom ur hans korta rus.

Det kunde ju också icke vara annat, och med ett
bittert leende öfver sin egen dårskap skyndade han
utan afsked ut för att fly från det förnäma,
hjertlösa och högmodiga sällskapet, dit han aldrig borde
hafva kommit.

Just som han stod färdig att aflägsna sig, rörde
någon vid hans arm, och framför honom, i den ännu
tomma, den varma och dekorerade förstugan, såg han
miss O'Barry, insvept i en stor sjal.

"Kapten Vilfrid!" hviskade hon hastigt, i det
hon tog hans arm. "Vill ni vara så god och följa
mig ... Jag är tillräckligt gammal för att ni icke skall
finna det opassande, att jag för er till mitt rum,"
tillade hon, då han förundrad och villrådig tycktes
tveka ett ögonblick.

Utan att kunna fatta någon föreställning om hvad
man möjligen kunde vilja honom, följde Vilfrid den
gamla damen, som ledsagade honom genom ett par
små tomma rum och slutligen införde honom i det
innersta, som var hennes eget.

"Sitt ned, jag ber! ... Det är någon, som vill tala
med er; och i förlitande på er tystlåtenhet och heder
och allt det goda jag hört om er, kapten Vilfrid, har
jag slutligen medgifvit, att detta samtal må ske här i
min närvaro och på mitt ansvar," tillade hon
allvarsamt, i det hon gjorde tecken åt honom att sätta sig
ned i en ländstol in i fönstersmygen bakom den tjocka
damastgardinen, dermed antydande, att det åtminstone
icke var hon sjelf, som åstundade någon meddelsamhet,
utan endast var närvarande i egenskap af vittne eller
"förkläde" för det begärda mötet.

Den förvånade Vilfrid trodde sig nästan indragen
i ett teateräfventyr, och hans inbillning flög ifrån de
djerfvaste, mest smickrande föreställningar till de
afskyvärdaste och obehagligaste om hån och gyckel, likt
det, för hvilket Holbergs olycklige hjelte blef utsatt.

Aldrig hade tiden, äfven under den svåraste
nattliga vaktgöring, synts honom så lång och plågsam, och
han måste rådfråga sin egen klocka för att öfvertyga
sig, det miss O'Barrys lilla ohörbara och blygsamma
pendyl icke stod stilla.

Han hörde stegen och bullret i trapporna af de
bortgående gästerna minskas och upphöra, hörde
vagnarne utanför rulla bort och endast ljudet af öppnade
och stängda dörrar och af möblerna, som betjeningen
ordnade i de tomma rummen.

Ändtligen öppnades en annan dörr än den,
hvarifrån han kommit, och Marianne Darroz inträdde.

Vilfrid, som aldrig sett henne förr än denna qväll
hade nästan svårt att nu igenkänna henne, så olik
syntes hon honom i detta ögonblick emot för en timme
sedan.

Blommorna i hennes hår voro borttagna, och dess
långa lockar voro uppfästa, hon var insvept i en stor,
hvit kaschemirskappa, och hennes fina, allvarliga och
bleka ansigte var nästan lika färglöst som den; med
ett ord, hon liknade icke den leende, rosenröda,
strålande, skämtsamma och liffulla varelse, han nyss sett,
med det trotsiga, öfverlägsna draget kring sina fylliga
läppar.

Hon gick fram till honom med dröjande och
långsamma steg, besvarade hans stumma och högtidliga
bugning med en liten tankspridd böjning på hufvudet,
och i det hon med en rörelse af handen bjöd honom
återtaga sin plats, satte hon sig sjelf framför honom
i soffan.

"Ni är naturligtvis mycket förvånad att befinna
er här, kapten Vilfrid?" sade hon lågt och allvarsamt,
"Men ni skall utan tvifvel blifva ännu mera förvånad
att höra det, som jag har att säga er ... Ni känner
mig icke, ni har kanhända knappt hört talas om mig
förr än i afton, och likväl har <i>jag</i> sedan flere år trott
mig känna er så väl, som om ni varit min bror ...
Orsaken dertill har jag emellertid redan sagt er ... Ert
handlingssätt emot Allan frapperade mig så mycket,
att jag allt sedan intresserat mig för allt, som angick
er, och jag har vetat att ständigt skaffa mig
underrättelser om er ... I afton ändtligen hafva vi för första
gången träffats, och ni vet utan tvifvel redan, utan
att jag behöfver tydligare förklara mig, hvilket intryck
ni gjort på mig ... Sedan mer än ett år har det varit
min afsigt att personligen lära känna er, försöka att
behaga er, öppet fråga er, om ni trodde er kunna
älska mig och blifva lycklig som min man, och i detta
fall erbjuda er min hand."

Marianne tystnade och fäste sina allvarliga och
milda ögon, utan det minsta bryderi eller
färgskiftning, på den alldeles förbluffade Vilfrid, som, häpen,
förvirrad och nästan förskräckt, syntes knappt kunna
fatta meningen med hennes ord och förblef tyst och
orörlig, liksom fruktade han, att denna tjusande och
sällsamma dröm skulle fly som en dimma.

Hela den glänsande taflan af en framtid, mer
lockande, än han någonsin kunnat föreställa sig den,
upprullades med ens för hans blickar vid den rika och
högättade qvinnans fabelaktiga tal; han förbländades
dervid, han tappade liksom bort sig sjelf och alla sina
hittills så mödosamt fattade och efterlefda
grundsatser; och hvem kan väl undra deröfver; profvet, som
han i detta ögonblick underkastades, var kanske ett
af de svåraste, och han mumlade slutligen förlägen
och villrådig:

"I himlens namn, min fröken ... Gäckas ni med
mig? ... Är jag verkligen redig och fullt vaken ..."

Marianne rynkade de fina ögonbrynen och inföll
nästan bittert:

"Är mitt handlingssätt verkligen så orimligt, så
opassande och onaturligt, att det väcker en dylik
häpnad, eller är ni sjelf icke den högsinte och
sjelfständige man jag förestält mig?"

"Min fröken," återtog Vilfrid med ett uttryck,
ännu mera bittert än hennes. "Besinna <i>hvem ni är</i>
och att det är till en fattig officer, utan börd och
anseende, som ni talar, och ni skall finna min misstro
och min förvåning lika naturliga som den sofvande
herdens i mythen, då han plötsligt vaknade vid en
gudinnas kyss ... Om ni verkligen på allvar under lång
tid närt en så i sanning orimlig och romantisk tanke
inom er, är den ju likväl för mig så ny och otrolig
som hvilket annat underverk jag bevittnade ...
Vredgas derför icke, att min egenkärlek och min dårskap
ej äro nog stora att genast kunna förklara något så
oväntadt."

"Ni har rätt; de fördomar och de åsigter, hvilka
jag längesedan glömt och föraktat,, de qvarstå
kanhända ännu för er," svarade Marianne sorgset.

"Ni misstar er; de hafva äfven i mitt hjerta fått
sin dom, men ..."

"Nåväl, hvad? ..."

"Jag är soldat ... Jag är djupt genomträngd af
den disciplinära principens nödvändighet och helgd;
rangskilnadens, subordinationens alla konseqvenser äro
för mig oomtvistliga lagar ... Ni vet det ju: "C'est la
robe qu'on salut" hos oss militärer, och det är derför
svårare för mig än för hvilken som helst annan
obskur person att fatta verkligheten af den himmel ni
visar mig."

"Denna <i>himmel</i>, som ni kallar det, är emellertid
kanhända icke <i>den</i> ni skulle vilja ega?" hviskade den
unga flickan, för första gången med en svag rodnad
på kinden, ty hon hade träffats af det nu fullkomligt
återvunna lugnet och sjelfbeherskningen hos <i>den</i> som
hon sjelf kände sig älska högre, ju mera kall och
besinningsfull han blef.

"Nyss förbländades jag deraf," inföll Vilfrid,
sänkande rösten till en hviskning liksom hennes och med
en melankolisk blick, "jag kunde icke motstå glansen
af den lycka, som er kärlek och ert ädelmod skulle
sprida öfver den simple obemärkte mannens lefnad,
och jag sträckte ofrivilligt händerna efter sällheten,
efter alla mina ärelystna och förmätna drömmars
förverkligande ... Jag ville njuta, jag som andra, ville
ändtligen lefva och berusa mig af allt det, som andra
egt och njutit ifrån sin barndom: kärlek, rikedom,
anseende och nöje utan besinning och tvång ... men
allt detta var endast ögonblickets hägring ... en villa
... ett sken utan verklighet ... jag har nu vaknat
och ... återfunnit min enda älskarinna."

"Och hennes namn? ... för hvilken ni uppoffrar
mig ..."

"Hennes namn, min fröken, är <i>hedern</i> ... ett sträft
och numera plebejiskt namn, på en obeveklig
herskarinna, men den enda likväl, i hvars bojor man
verkligen är fri."

"Hvad menar ni, kapten Vilfrid? ... Skulle hedern
förbjuda er att blifva fröken Darroz' man?"

"Ja, ty min tro och mitt löfte tillhöra redan en
annan," sade Vilfrid med en omedveten, knappt
märkbar suck och strök med handen långsamt öfver pannan
liksom för att bortjaga sista skymten af den förledande
framtid man nyss visat honom.

"Ah, jag vet ... men ni älskar icke er fästmö?"

"Hvarför tror ni det?"

"Om jag icke varit öfvertygad derom, skulle jag
väl då hafva meddelat er min hemlighet och mina
planer, och skulle väl ni ens ett ögonblick hafva funnit
dem frestande?"

"Det är sannt; men hon är min trolofvade, och
i detta ögonblick är vår förbindelse, hvad mig angår,
oupplösligare än någonsin, ty hennes far är ruinerad
... han har gjort cession för blott ett par veckor
sedan."

"Vilfrid!" utropade Marianne häftigt. "Ni blir
således äfven <i>fattig</i>, beroende af er ekonomiska
ställning, och hela er framtid är förstörd. För hvem gör
ni väl denna uppoffring ... för ett hjernspöke, en
chimér ..."

"Nej; för min heder ... Hur litet skulle jag vara
värd den lott ni bjuder mig, om jag verkligen mottog
den ... Ni vore då bedragen, Marianne, ty jag vore
icke den man, som ni kunde älska."

Den unga flickan sänkte hufvudet i handen, och
miss O'Burry, hvilken hela tiden bakom gardinen med
den mest spända och ångestfulla uppmärksamhet
lyssnat till det vigtiga och afgörande samtalet, kunde nu
icke af hålla sig från att helt sakta utropa:

"Bra! Bra! Så bör en man tala!"

"Åtminstone <i>den</i> man, som haft den oförgätliga
utmärkelsen att, om också blott för en enda afton som
denna, vara älskad af fröken Darroz," sade Vilfrid
vemodigt.

"Men," inföll Marianne, som tankfullt stirrat på
mattan vid sina fötter "Men denna så kallade <i>heder</i>,
den hindrar er likväl icke att bedraga den qvinna,
som skall blifva er hustru ..."

"Bedraga henne?"

"Ja, ty ni vet, att ni icke kan gifva henne en
makes kärlek."

"Och detta vet äfven hon ... Hon är icke
bedragen, jag har varit uppriktig mot henne ... Jag har
lofvat hvad jag tänker hålla, att alltid akta och
värdera min hustru."

"Och hvarför ingick ni denna förbindelse?"

Vilfrid rodnade, sänkte hufvudet, betänkte sig ett
ögonblick och sade slutligen med någon ansträngning:

"Jag är skyldig er sanning, men jag blygs att
uttala den ... Det var ingen god bevekekegrund till
denna trolofning ... Det var låg egennytta, framkallad
möjligen af bitter missräkning, vrede, ovilja, missnöje
med mig sjelf och andra ... med ett ord, många
grumliga och mörka känslor åstadkommo i ett olyckligt
ögonblick denna obetänksamma handling, som hela
mitt återstående lif nu får godtgöra."

"Är ni emellertid säker, att icke i begäret att
hålla er heder rätt fläckfri och hög ni bedrar er sjelf
och förblandar denna heder med en hemlig egoism,
som endast afgudar sitt eget jag och sträfvar efter en
helgongloria, som gör andra till martyrer för er ära?"

"Denna sofism är fröken Darroz ovärdig," inföll
Vilfrid med ett sorgset småleende. Tror ni icke, att
frestelsen är för mig tillräckligt stor ändå, och att det
offer jag gör för att bevara denna heder, som är mig
så dyrbar efter den är det enda jag eger i verlden,
blir nog tungt under långa bekymmersamma år af
dystert hvardagsträl och obemärkthet, utan att ni
behöfver insmyga detta tvifvel i min själ och söka
fördunkla den enda ledstjerna jag har på min mulna
himmel."

"Förlåt mig! ... förlåt mig, Vilfrid, men smärtan
vid att afstå från det ideal, det mål, hvarpå jag
ständigt tänkt; lyckan att lefva tillsammans med en ädel
man, hvars känslor, grundsatser och idéer
öfverensstämma med mina egna, denna saknad grumlade mitt
omdöme och gjorde mig orättvis ... Jag är rik, jag
har allt hvad verlden afundas och värderar, och jag
är likväl så ytterst fattig ... ingen, ingen delar mina
känslor, ingen har en smula sympati att gifva ... Jag
är ensam midt i kretsen af den lysande och tomma
materialism, den inskränkthet och det lumpna
njutningsbegär, som fyller allas tid och tankar ... Lifvets
höga och ädla uppgift att sträfva för det sköna och
goda, att öfver allt och under alla förhållanden kämpa
för det rätta och sanna i verlden, hvem hjelper
mig deri, hvem gifver mig kraft och håg der till, då
ni ... ni, på hvilken jag tänkt, på hvilken jag räknat
och hoppats, flyr och lemnar mig ..."

Marianne var så vacker, så sublim i sin milda
och rörande klagan, att miss O'Barry darrade der
borta i sin vrå for den stackars kaptenens
ståndaktighet och seger och på samma gång för sin egen
slutliga framgång.

"Marianne!" återtog Vilfrid sakta och fattade
hennes hand med rörelse. "Våra öden hafva från början
blifvit skilda åt; om vi nu förenade dem, skulle vi
med ens lemna den väg af pligttrohet och sträfvan
efter det rätta, som vi båda för oss utstakat och som
är vår lefnads uppgift och mål. Ni skulle utan
tvifvel handla i uppenbar och smärtsam strid mot edra
föräldrars och hela er familjs vilja och åsigt, och jag

skulle blifva en löftesbrytare, en lika lumpen egoist
som dessa förnäme herrar, öfver hvilka ni nyss
uttalade förkastelsedomen ... För oss båda gäller det i detta
ögonblick att pröfva, om våra grundsatser, vår kärlek
till idealet är allvar, om vi verkligen hafva någon
kraft och någon förmåga af försakelse ... Jag har hört,
att först då man offrat sin käraste önskan, sin egen
bästa lycka i lifvet, vinner man styrka att verka något
varaktigt godt för menskligheten ... Då individen
försvinner, går idén framåt och blir klarare och sannare
uppfattad, ju större offer den fått, ty ju högre bålet
är, dess bättre flammar ju lågan mot himlen.

"Ni stöter då mig ifrån er?"

"Jag tillber er, Marianne, såsom den ädlaste,
skönaste uppenbarelsen i mitt dunkla, hvardagliga lif;
såsom personifikationen af mina renaste och vackraste
drömmar ... Minnet af den utmärkelse, det dyrbara
förtroende ni visat mig skall i djupet af mitt hjerta
förvaras med gränslös tacksamhet och vördnad, men
det enda sätt, på hvilket jag kan motsvara det samma,
är just att fly er och afstå från den sällhet ni
bjuder mig ..."

"Vilfrid, besinnar ni väl, att i detta ögonblick
förstör ni skoningslöst tvenne menniskors hela
framtid och lycka?" återtog Marianne med darrande läppar
och ångestfull röst.

"Nej, nej, Marianne, tvärtom; jag inviger oss
båda till tysta, men energiska kämpar för den idé, som
evigt sammanhåller och besjälar oss ... Skilda till det
yttre och för verlden, ega vi likväl ett gemensamt
mål, ett hemligt föreningsband; vi tillhöra icke
hvarandra, men vi tillhöra samma brödraskap och strida
under samma fana."

"Nåväl, må det bli, som ni vill! ... På er lägger
jag ansvaret för mitt kanhända förfelade lif?" sade
fröken Darroz dystert och steg upp.

"Ingen förnuftig varelse kan någonsin lägga
ansvaret för sina egna handlingar på en annan; det vet
ni nog, Marianne."

"Ah, men ni vet icke, huru mitt lif kommer att
se ut, huru jag sammanviges med en man, som jag
hvarken aktar eller älskar, huru jag tvingas att lefva
ett lif, som jag afskyr, och bära ett namn, som för
andra klingar högt och ansedt, men för mig är tomt
och till och med bedrägligt, ty dess egare är lika långt
ifrån att fatta värdet deraf som sina egna pligter såsom
adelsman och menniska."

"Då är det <i>ni</i>, Marianne, som skall lära honom
det, och om ni icke förmår det, så tillhör det er
ensam att uppbära dess ansvar och dess glans ... Ni skall
fylla den plats i samhället, som tillhör er, en plats,
hvars alla höga pligter fordra hela er kraft och ert
omdöme; ni skall uppfostra söner, mer värdiga än deras
far, och upptäcka för dem den verkliga och sanna
betydelsen af dessa ärfda företräden i dygden, men
icke i obetingade yttre anspråk, och ni skall på edra
vackra och hvita skuldror bära hela tyngden och
behaget af er rang; ni skall rädda glansen af ert eget
och er mans namn och uppehålla dess höga värde åt
edra barn ..."

"O, Vilfrid! Hvarför bär icke <i>ni</i> detta namn, som
jag, förkastad af er, har lofvat att mottaga, <i>ni</i>, som
så väl, så sant fattar betydelsen och vigten deraf och
som är mera verklig ädling än alla dem jag känner ..."

"Ja, hvarför? I sanning, jag skulle icke
missvårda min lycka," sade Vilfrid småleende. "Och ni,
som eger denna lycka, bör ännu mindre göra det ...
Ni eger icke rätt att bortbyta ert namn emot mitt...
Kom ihåg, hvad en fransk författare nästan klagande
säger, att det till sist är qvinnorna, som framtiden
tillhör och som ensamt komma att uppehålla både
religion och moral, patriotism, sedlighet och hvarje hög
och ädel känsla, som annars skulle förtrampas i
materialismens sorgliga mörker ... Och nu farväl! ...
Farväl för alltid! ..."

Vilfrid förde med rörelse till sina läppar hennes
hand och behöll den ett par sekunder innesluten i
sin, innan han tyst och långsamt aflägsnade sig.

"Det är då slut! ... Min långa ljufva dröm år flydd,
och framtiden ligger tom och kall, dunkel och utan
intresse framför mig ... Jag skall föras <i>med strömmen</i>
i tanklös giltighet, som alla andra omkring mig,"
hviskade Marianne med dyster resignation, begagnande
för samma känslor just samma ord, som Eva der ute
i den ensliga stugan på land

*

"Nej, det är omöjligt! ... Jag kan icke hitta
brefvet, Deborah," sade mamsell Judith Sebylon med
mycket bestämd röst.

Mamsell Judith satt åter framför den gamla
snedklaffiga byrån i sängkammaren, der hennes syster vid
ett bord under fönstret var sysselsatt att stoppa ett
par grå redgarnsstrumpor, hvars många betänkliga
hål och brister tycktes göra dem alldeles ovärdiga
hennes trägna omsorger.

"Det är i alla fall bra besynnerligt," svarade
Deborah, utan att se upp och medan hon vände den
så illa genombrutna strumpan i alla möjliga dagrar.
"Ruben nämnde ju redigt och tydligt, innan han dog,
hvar vi skulle finna det."

"Ja, jag kan icke tro, att jag misstagit mig ...
Det finns emellertid här i en annan låda nere bref
ifrån hans bokhållare; den der Myrlund, du vet. Jag
har ögnat igenom dessa, och jag tycker det är bäst
att bränna upp dem genast."

"Hvarför det?" frågade Deborah med sömnig röst,
tydligen med alla sina tankar fasthängande i de
bekymmersamma redgarnsstrumporna.

"Derför att de angå den der affären, för hvilken
Myrlund rymde ... Tag en tändsticka, Deborah, och
bränn upp brefven i kakelugnen."

Deborah, alltid van att lyda sin äldre mera
afgörande syster, skulle just verkställa befallningen, då
jungfru Malla syntes i dörren och berättade, att en
främmande bad att få tala vid hennes matmödrar.


"Hvem kan det vara, Malla? ... Någon tiggare,
kan jag tro?" sade Deborah, under det hon letade
efter tändstickorna.

"Nej, jag tror just icke det ... men inte är det
någon fin herre inte ..."

"Du kan bedja honom säga sitt ärende eller komma
igen en annan gång ... Jag är nu sysselsatt," inföll
Judith affärsmessigt, under det hon alltjemt sökte bland
papperen i pulpeten.

Malla gick, men återkom genast med en smutsig
och skrynklig papperslapp, som hon räckte åt mamsell
Deborah, sägande:

"Det här skall vara hans namn, som han tror,
att mamsellerna mycket väl känna till; och hans ärende
är vigtigt just för dem, säger han."

Deborah kastade ögonen på papperet, men kunde
icke urskilja de otydliga och suddiga orden, skrifna
med blyerts, utan gaf det i sin ordning åt sin syster,
hvilken knappt hade sett dem, innan hon steg upp och
tillsade Malla att införa den främmande i gula
förmaket.

"Men der sitter Jozima och spelar," invände den
gamla tjenarinnan ovilligt.

"Så låt honom då gå in på kontoret; jag kommer
strax."

Ändtligen hade Deborah fått reda på
tändstickorna, och i det hon påtände brefven, som hon nyss
mottagit, frågade hon:

"Hvad är det för ett namn på papperet der?"

"Det är just <i>hans</i>, hvars bref brinna framför dig,"
svarade Judith, som i stället att genast mottaga den
främmande gick med långa, ojemna steg fram och
tillbaka på sänggkammargolfvet.

"Myrlund!" utropade Deborah, vändande sig om
med bestörtning. "Är han här i Sverige! ... Hvad
kan han vilja oss?"

"Det kan man nog förstå ... men jag besinnar
just, huru mycket man skall offra på honom,"
svarade Judith, som genast återkallat sin forna
affärstalang och med snabb uppfattning satt sig in i saken.

"Tror du, att han är farlig?" inföll Deborah, som
heller icke dröjde att följa sin systers tankegång.

"Det är svårt att veta ... jag kände aldrig
riktigt den der affären ... Om jag bara funnit Rubens
bref ..."

"Men det skulle ju vara försegladt och
adresseradt till sin egare ... Vi skulle deraf icke fått veta
någonting."

"Nej, visserligen, men ..." Judith gick åt dörren,
men vände sig ännu en gång om och tillade tvekande:
"Jag tycker, att vi kunna ha råd att skydda Rubens
minne, om också ingenting annat skulle behöfvas?"

"Du menar för Jozimas skull? ... Var emellertid
försigtig ... Om man kunde slippa undan någon
förlust så ..."

Judith nickade bifallande och lemnade rummet.

Den främmande, som emellertid blifvit införd på
andra sidan om tamburen i en liten kammare, som,
med bibehållande af mamsellerna Sebylons gamla vanor
och verksamhet, kallades "kontoret", var ingen annan
än herr Schmitterlock, fru Neptunia Krapps gamle vän.
Han stod der nu helt förvånad och generad öfver det
rum, der man lemnat honom, ty han visste icke, om
han var ensam derinne eller ej, och denna osäkerhet
medför alltid en otreflig känsla, äfven för bättre och
hederligare menniskor än den fordne bokhållaren.

Väggarne voro nämligen rundt omkring
öfverhängda med helt simpla, gröna lärftsgardiner som dolde
stora glasskåp, hvars dyrbara och mångfaldiga
innehåll man icke ansett lämpligt att alltid och för alla
besökande exponera. Emellertid gjorde detta i första
ögonblicket intet behagligt intryck, och herr
Schmitterlock eller Myrlund skulle just undersöka hvad som
fanns bakom dessa besynnerliga omhängen då mamsell
Judith inträdde.

Han hejdade sig då naturligtvis, helsade helt
artigt och förtroligt och frågade, om han var igenkänd,
med en ton, som om han varit en länge väntad och
kär gäst, hvilken med sin ankomst beredde en glad
öfverraskning.

"Jag påminner mig namnet, men ..." sade Judith,
som med en frågande min betraktade honom.

"Ja visst, ja visst ... Oskar Napoleon Myrlund,
förste bokhållare hos grosshandlaren Sebylon ..."

"För mycket länge sedan," inföll Judith.

"För mycket länge sedan; tjugufem år eller så ...
Det har varit många öden sedan dess ... Jag hör, att
min forne principal lär vara död?"

"Ja, min bror är död för ett par veckor sedan."

"Det kan man kalla otur för mig ... Vi voro som
lif och själ ... Min vördade mamsell Judith ... Det är
ju mamsell Judith, den äldsta af min aflidne
värderade väns och pricipals systrar jag har den äran att
tala vid?"

Mamsell Judith böjde endast på hufvudet, och herr
Myrlund fortfor på ett brådskande sätt och med en
skarp hväsande hviskning, i det han oroligt såg sig
omkring i det lilla inhöljda rummet, hvars egentliga
storlek han icke kunde bestämma:

"Jag hoppas, att vi äro ensamma här ... jag menar,
att inga obehöriga personer lyssna till mina ord, ty
mamsell Judith kan nog förstå, hvad för en affär som
det är fråga om. Saken är, att herr Sebylon gifvit
mig en liten årlig pension, medan jag vistats i Amerika;
det var godt och väl, men en af mina affärsvänner
derute, som kände till förhållandet, har länge sagt mig,
att den der summan var alldeles för liten, och deri
hade han rätt; jag hade icke skött min affär riktigt,
jag insåg nog det, och jag skref till herr Sebylon
derom; men som jag icke fick något svar", bestämde
jag mig för att resa hit."

"Det var en lång väg," anmärkte Judith lakoniskt.

"Ja en lång väg, och nu är herr Sebylon död?"

"Han dog den tjuguåttonde i förra månaden."

"Jaha, det var ganska bedröfligt, men jag tänkte
som så, att hans systrar, de vördnadsvärda
mamsellerna Judith och Deborah Sebylon, äro alltför
samvetsgranna att icke uppfylla hans förbindelser till mig ..."

"Om dessa förbindelser veta vi likväl ingenting.
Ruben nämnde aldrig ens ert namn, sedan ni var skild
ifrån hans tjenst."

"Skild ifrån hans tjenst!" utropade herr Myrlund
och sträckte sina hopknäppta händer öfver hufvudet i
sublim indignation. "Vet ni icke, hvarför jag reste? ...
jag uppoffrade mig, jag lät alla misstankarne falla på
mig ... Det var en ful sak, en affär, som kunde hafva
gifvit herr Sebylon fria husrum i ett fängelse under
flere år ..."

"Och er äfven; glöm icke det," sade Judith med
bestämd ton.

"Det må vara, men ..."

"Ni har blifvit tillräckligt betald för den der
saken ..."

"Jaså, låter det så? ... Nå då kommer jag att
använda några små papper, promemorier och dylikt,
som jag förvarar sedan den tiden ... De skola kanske
skaffa mig en liten förtjenst, som jag väl behöfver, nu
då herr Sebylon med sin död har ruinerat mig ..."

Mamsell Judith rörde sig icke ur stället och gjorde
ingen min af öfverraskning, och den forne bokhållaren,
som förstulet observerade henne, fortfor något modfäld:

"Jag trodde, att ni skulle vilja se dem förstörda
hellre än att se dem offentliggjorda?"

"De der papperen äro troligen af ingen vigt."

"Jo, jo men; de bevisa helt enkelt, att er bror
var <i>hufvudet</i> och jag endast <i>handen</i> vid den der
försäkringsaffären, som lyckades så illa, ni vet ..."

"Vår bror är död och hans affärer snart utredda
och afslutade ... Den der saken som ni talar om hafva
vi icke med att göra; men vill ni låta mig se edra
papper, så kan det väl hända, att jag i alla fall köper
dem af er för att undvika obehag och blifva er qvitt."

"Låta er <i>se</i> papperen kan jag väl göra, men jag
lemnar dem icke ifrån mig, förrän de äro betalda."

Mamsell Judith tycktes icke blifva stött öfver ett
misstroende, som hon kanske fann i sin ordning, och
herr Myrlund, som framdragit en smutsig plånbok,
tog derur helt varsamt en gulnad och nästan
söndertrasad papperslapp, som han uppvek och höll på
afstånd framför henne.

Den gamla judinnan, hvilken påsatt sina
glasögon, igenkände verkligen genast sin brors stil och
läste med uppmärksamhet de få rader, som funnos på
papperet.

"Det der tycks icke vara något att betala," sade
hon helt lugnt med samma likgiltiga min, som fordom
vid de erbjudna panternas bedömande isat blodet i
de stackars låntagarnes ådror och inbragt henne sjelf
den största delen af hennes vinst.

"Vänta, jag har flere," inföll Myrlund och
framtog ett annat.

Mamsell Judith fortfor att läsa med lika mycken
begrundning, det ena efter det andra af dessa små
anteckningar, hvilkas värde inför en jury eller en
brottmålsdomare det troligen var ganska svårt att
åtgöra, men som inför menniskokännaren likväl
säkerligen skulle hafva bevisat, att de varit skrifna af
en bland dessa det ondas olyckliga redskap och
kolportörer, om hvilka skriften säger, att det voro dem
"bättre att hafva en qvarnsten om sin hals", äfven
om det icke alltid är "menlösa barn", som de förleda;
den, som det här var frågan om, hade emellertid,
ovanligt nog, djupt och allvarligt ångrat sitt fel, och den
stackars judens minne förtjenade derför väl att fredas
i glömskans mörker.

"Nå, hvad säger ni nu?" återtog Myrlund ifrigt,
sedan han spelat ut sin sista trumf.

"Jag säger, att de der lapparne bevisa alls
ingenting," svarade Judith och vände sig bort.

"Bevisa de icke, att vi varit ense om saken?"

"Nej, långt derifrån ... Om så skulle hafva varit,
så var Sebylon allt för klok att gifva svart på hvitt
derom ... De bevisa bara, att han hade medlidande
med er ... Men vill ni taga hundra kronor för dessa
papperslappar, så skall ni nu genast få den summan
med vilkor att jag aldrig mera får höra talas om
saken."

Myrlund utstötte ett föraktfullt fnysande, men
betänkte sig likväl, och efter ännu något prutande å
ömse sidor, hvarvid m:ll Judith tydligen mer
hänfördes af sin egendomliga och medfödda talang i dylika
affärer och det oemotståndliga nöjet deraf än af
egentlig snålhet, hade man ändtligen kommit öfverens, och
den lilla pappersbundten var i hennes händer.

Myrlund, som betydligt förkofrat sig i knep sedan
sitt första snedsprång, stoppade helt förnöjd
penningarne i sin smutsiga portmonnä och mumlade inom
tänderna:

"Den gamla dumma hönan skall nog få punga
ut ännu en gång, allra minst ... jag är icke ännu
alldeles tomhändt ..."

Han vände sig om för att gå, då m:ll Judith
hastigt tillade, liksom om hon fullkomligt tydligt hört
hans tanke:

"Se så, låt nu den här affären vara slut, och
kom ihåg, att jag aldrig mera ger ut en skilling för
denna sak, der ni sjelf har allt att frukta, men vi
ingenting, ty domen derom är afkunnad för tjugufem
år sedan."

Den forne bokhållaren sväljde sin missräkning och
gick sin väg, i alla händelser glad att hafva fått något.

"Han är en dum karl ... och så mycket dummare,
som han tror sig vara slug," mumlade m.ll Judith och
lemnade rummet.

Hon gick emellertid nu genom det så kallade gula
förmaket, det enda rum, som var väl och tidsenligt
möbleradt, ehuru dess djupt purpurfärgade tapeter och
guldgula sidenmöbler tillsammans framställde en mera
djerf och österländsk än smakfull färgprakt; de breda
förgylda listerna kring tak och väggar, de stora
slipade trymåerna, den brungula, tjocka sammetsmattan,
de dyrbara porslins-urnorna, hängande i bronskedjor
framför fönstren, och de tvenne ljuskronorna, gnistrande
med tusen, fasetter, gjorde det stora rummet till en
fullkomligt passande omgifning åt den lilla förtjusande
varelse, som för tillfället, och dessutom så ofta hon
kunde, vistades der, likasom de glänsande granna
guldbaggarne helst vistas i de praktfullaste blommor och
sitta domnade af vällust inkrupna i rosornas och
liljornas kalkar.

Det var Jozima, m:ll Judiths femtonåriga
brorsdotter, som nu sitter på golfvet derinne, till hälften
insvept i den tunga guldfärgade sidengardinen och med
djupt intresse beskådande, hvad hon på en stor
tébricka har framför sig.

Bredvid henne ligger en smutsig ryggbruten roman
ifrån närmaste lånbibliotek; en hel mängd lika illa
medfarna noter äro kringströdda bredvid ett öppet
dyrbart piano, och en liten besynnerlig zittra, inlagd
med perlemor och guld, ett verkligt fynd bland
mamsellerna Sebylous antiqviteter och samlingar, ett
instrument på hvilket Jozima sjelf satt strängar för att
dermed ackompagnera sin sång, har den unga flickan
ännu i sitt knä.

Såsom hon nu är placerad, märker man icke den
ovanliga fetma, som helt och hållet vanställer hennes
växt, man observerar endast hennes ovala ansigte,
infattadt i tjocka korpsvarta hårflätor, så långa, att,
sedan de lindats omkring det lilla hufvudet, de ännu
räcka långt ned öfver halsen och slutligen upplösa sig
i yfviga lockar; hennes ljufva, smäktande ögon,
skuggade af långa, böjda, svarta ögonhår, och hennes lilla
mun, frisk och röd som ett körsbär, tyckas i detta
ögonblick täfla att uttrycka hennes belåtenhet och
njutning vid granskningen af hvad jungfru Malla nyss i
all tysthet på brickan inburit till henne.

Hvad kan då detta vara, som så behagar den
unga damen? Jo, ingenting annat än ett fat med
varma, nyss gräddade pannkakor, som sprida en lukt
af stekt smör i hela rummet.

M:ll Judith, som genast då hon öppnade dörren
märkte denna intensiva lukt, kastade en blick af 
förskräckelse på sina dyrbara möbler rundt omkring för
att upptäcka, hvar det farliga och befläckande
ursprunget till den aptitliga lukten kunde finnas, men såg det
icke, ty Jozima hade snabb som tanken ryckt ned det
vackra bordtäcket bredvid sig och kastat detta öfver
anrättningen.

"En sådan kökslukt! Hvarifrån kommer den? ...
Och hvad gör du, Jozima? ... Har din musiklärarinna
redan gått sin väg?" sade m:ll Judith, som ändtligen
mellan de guldgula vecken af gardinen upptäckt sin
brorsdotters lilla ansigte, hvilket tycktes i finhet likna
den emaljlika målningen på porslinsurnan bredvid henne.

"Ja, hon har gått ... jag orkade icke spela i dag,"
svarade Jozima med en orolig blick på bordduken,
som dolde de varma pannkakorna.

"Men du lär dig aldrig något på detta sätt ...
Du är lat, Jozima ... förskräckligt lat ... Vi måste taga
dig ur pensionen just för din grufliga motvilja för allt
arbete; och sedan du kom hem, har det icke blifvit
bättre ..."

Den unga flickan antog en beklagande min,
suckade, hopknäppte sina händer och vaggade sig af och
an, på ett nästan komiskt sätt uttryckande en ödmjuk
sorg och ruelse.

"Och hvad är detta? ... Återigen en roman!"
utbrast m:ll Judith, som stötte foten emot den gamla
boken. "Och bordduken neddragen på golfvet! Du
har en fasligt ful vana att också placera dig sjelf,"
tillade hon, i detsamma hon upplyfte duken och fick
se fatet med de flottiga pannkakorna.

Jozima gömde härvid hufvudet alldeles i
gardinen, och m:ll Judith slog ihop sina händer af
öfverraskning och vrede.

"O, den Malla! Har hon icke nu igen gifvit dig
ett af dessa förbjudna mellanmål, som förstöra din
helsa och göra dig fet som en gås ... och att bära in
det hit i vårt bästa rum! ..."

"Ja," inföll Jozima ursäktande, "det var för att
det kom en främmande der ute; och jag satt så bra
här ... jag orkade icke gå in i mitt rum ... jag är visst
icke rask i dag ... jag känner mig så matt och
sömnig, och så ville jag försöka, om icke litet pannkakor
skulle göra mig godt ... Malla trodde det, för jag
tycker så mycket om varma pannkakor och åkerbärssylt
... Ack hvad det är godt! ... Men nu hafva de redan
kallnat något ... de voro så färska!" tillade hon
beklagande och grep med fingrarne, helt enkelt utan gaffel,
den ena pannkakan efter den andra och lät dem med
oerhörd hastighet försvinna inom sina hvita tänder.

"Jozima, detta går aldrig an! ... Du gör intet
annat än sofver och äter; och du är dessutom snuskig
och slarfvig," återtog fastern bekymrad, då hon såg
brorsdottern ogeneradt slicka sina fingrar och sedan
aftorka dem på sin klädning.

"Ack nej, tant Judith, du är bra orättvis ... Har
jag väl fått mer än en kopp kaffe förut i dag ..."

"En kopp kaffe, två ägg och kanske tio
smörgåsar, vill du säga; och en timme derefter såg jag
dig äta i skafferiet hos Malla ..."

"Det var rakt ingenting! ... En skifva kalfstek
och ett litet bröd, som man icke kan räkna ..."

"Och nu har du förtärt alla de här pannkakorna
inom några minuter ..."

"Ja, det ångrar jag, ty det är alls icke roligt att
äta så der i hast ... Ju längre det räcker, dess bättre
smakar det; men jag var rädd, att du skulle ta dem
ifrån mig," sade Jozima och sköt bort det tomma fatet.

"Stig nu genast upp och bär ut brickan, och säg
till Malla, att hon städar här," återtog m:ll Judith,
som skakade på hufvudet och med en bekymrad min
gick ut ur rummet, der hennes vackra brorsdotter, i
stället att lyda hennes befallning, drog en soffkudde
till sig och, makligt lutande sig deremot, roade sig att
knäppa på den lilla zittran, under det hon uppsköt
den mödosamma ansträngningen, tills hon några
minuter derefter somnade ifrån alltsammans.

Då m:ll Judith emellertid kom tillbaka till
sängkammaren, der hon för en halftimme sedan lemnat sin
syster, fann hon denna helt tyst och försagd sittande
vid den ännu Öppna pulpeten.

"Jag har hittat det, Judith! ... Här hafva vi
Rubens bref," sade hon ändtligen, då Judith kom fram
till henne.

"Hvad! ... Är det möjligt?" ... Hvar fann du
det?" utropade denna helt bestört.

"Det föll mig in, att det kunnat fastna och
komma under den anvisade lådan, der du förgäfves sökte,
och så var det också ... Du ser, att det blifvit något
skrynkladt."

"Ja, sannerligen ... detta är det, mycket riktigt
... Utanpå det yttre kuvertet står, att det skall
afsändas enligt sin adress."

De båda systrarna sågo ett par sekunder ängsligt
på hvarandra, och Judith sade suckande, i det hon
satte sig ned och långsamt bröt förseglingen för att
upptäcka namnet på den fruktade arftagaren.

"Det måste ske ... vi kunna icke bedraga vår
döda bror, och hans vilja bör vördas."

Hon hade påsatt sina glasögon, hvilka
omsorgsfullt blifvit torkade, och beskådande den adress, som
fanns innanför, läste hon högtidligt:

"Till Hugo Vilfrid; född 1844. Son till löjtnant
Theobold Vilfrid och hans hustru Alma Edelstein."

"De der namnen har jag aldrig hört," sade Judith
och såg upp på sin syster.

"Och icke låta de mycket ansenligt," tillade
Deborah.

"Hur skola vi få reda på den person, som Ruben
menar?"

"Det blir kanske svårt, men först skola vi
rådfråga adresskalendern, och om vi der icke finna någon
ledning för våra efterforskningar, så få vi väl
annonsera i tidningarne."

"Han skulle nu vara öfver trettio år den der
Hugo Vilfrid, och det är nog troligt, att han redan
är gift."

"Det gifve Gud! ... ty jag fruktar så mycket för
att det kan vara en dålig menniska, en spelare och
rumlare, en slösare, som ruinerar oss och gör Jozima
olycklig ... Det var icke rätt af Ruben att på detta
sätt bestämma om sitt barns framtid, för många år
sedan, då han icke ens kände den der Vilfrid och
flickan ännu icke var mer än tre år gammal."

"Och hvilken stor skilnad i ålder emellan dem!"

"Nå, nå, giftermålet är ju endast en önskan och
icke något ovilkorligt vilkor ... Vi nämna ingenting
derom så länge."

"Men det är troligt, att brefvet innehåller denna
önskan ... och om det är en egenyttig menniska,

De båda bekymrade, gamla qvinnorna ruskade på
sina hufvuden, så att dammet yrde ur deras stora
friserade hårlockar, och sökte slutligen sin tröst och
uppmuntran i Judiths snusdosa, ända till deras
öfverläggningar afbrötos af Malla, som kom för att tillsäga,
det middagen var färdig och att "den stackars Jozima",
som var mycket hungrig, väntade med otålighet.

*

"Ser du inte till honom, Neptunia?" sade otåligt
fru Cantarell, som med ryggen vänd åt sin vän och
hyresgäst stod i ett hörn af dennas rum, sysselsatt
att lägga smörgåsar med köttskifvor i pyramid på en
tallrik, som var placerad på en kommod, hvaröfver
fru Neptunias hela garderob tycktes vara upphängd
under en utspänd ylleschal.

"Jag betalte för att få honom fet och vänd upp
och ned," så att han strax skulle synas," tillade hon,
kastande en blick öfver axeln på det utbredda
Dagbladet, som fru Krapp höll framför sig.


Det tycktes, som skulle det varit mycket svårt
för denna att begripa meningen med sin väns
mystiska ord, men emellertid svarade hon utan tvekan:

"Nej, annonsen finns här icke i dag ... färska ägg
och feta höns ... prima ny slosill... En andligt sinnad
springbagge ... nej, springgosse önskas ... Stor realisa-
tion af ... medelålders jungfrur ... LillePrisse bortsprang
med en svart fläck på nosen ... En imperialsäng ...
En imperialsäng ... Nej, omöjligt! jag kan icke få
ögonen på din annons," sade fru Neptunia och kastade
bladet ifrån sig.

"Usch, så förargligt! ... Tänk, om han är
förkommen ... Se så, nu har jag allt i ordning. Först
punsch och apelsiner och sedan té med smörgåsar; det
blir fint, skulle jag tro, men det kostar också," tillade
fru Cantarell och strök af smöret på knifven, som hon
begagnat.

"Om du gifvit oss cigarrer i stället för de der
sura appelsinerna och öl i stället för det eländiga
tévattnet, som nutidens qvinnor borde förakta, så skulle
det vara mer i min smak, och jag skulle hafva
deltagit i kostnaden ... Och icke finns det heller i din
simpla umgängeskrets en enda litterär person med
någon högre bildning, som kan vara ett passande
sällskap åt mig," sade Neptunia föraktligt.

"Så du pratar ... En folkskolelärarinna, en
telegrafist och ett par andra ansedda och fina damer må
väl kunna gå an för dig," invände fru Cantarell med
fullkomligt skäl, som det tycktes.

"Jag är i alla fall säker, att de icke ha några
omfattande vyer i sociala frågor, ingen lyftning, intet
omdöme ... Jag vet icke ens, om jag skall bry mig om
att göra dem bekanta med mina planer och min
litterära verksamhet."

"Jo, för all del! Du har ju redan ställt i
ordning åt dig för att hålla föredrag; det är alldeles
detsamma hvad du säger; folk tycker så mycket om att
någon pratar en hop skräp, bara det icke räcker för
länge ... Här har du ju så bra tillstäldt," tillade fru
Cantarell och pekade på ett rankigt bord, bakom
hvilket var placerad en mycket maläten ländstol,
egentligen inlemnad för att undergå någon reningsprocess hos
fru Cantarell, men som nu fick tjenstgöra såsom tribun
åt hennes litterära vän vid det föredrag, som denna
ämnade hålla. "Kom ihåg, att du icke läser för
för länge ..."

"Läser ... Jag <i>läser</i> icke alls ... Jag <i>talar</i> ...
förstår du icke det," afbröt Neptunia föraktligt.

"Nå, det kan komma på ett ut ... Jag vet, att
jag blir så sömnig i alla fall ... Men vi få sedan roa
oss med att prata litet trefligt. Och så har jag
bjudit fotografen här uppe på vinden."

"En herre! Det gillar jag icke ... Gideon får ju
icke ens vara med, om jag skall utveckla hela min
framtidsdröm."

"Ja, men jag har mina skäl och orsaker, ser du,
att bjuda herr Soloväder ... han har fotograferat mig
för intet, och jag har kokat krollspinten i hans gamla
soffa, så att den är som ny ... Vi äro goda vänner,
och han ser dessutom ut som en karl och säger aldrig
ett ord, det vill jag ansvara för."

"Men du vet, att jag af princip icke tål det
manliga elementet ..."

"Ja visst; men han har icke något element alls,
det vet jag bestämdt ... Han är för öfrigt tyst och flitig
som en mullvad och sköter sig rätt bra ... Hela hans
möblemang är kontant betaldt ..."

"Nå, låt gå då ... Men må han icke komma fram
med några anmärkningar ..."

"Det kan aldrig komma i fråga; han hör icke på
hvad du säger ... O! du min skapare! Nu slog du ned
brickan med tallriken," utropade fru Cantarell,
afbrytande med förskräckelse, då alla smörgåsarne föllo på
golfvet, i det att Neptunia ryckte ned en klädning
från väggen.

"Ack så dumt! ... Hvarför låter du också brickan
stå qvar här, som är så trångt ... Jag måste ju kläda
mig, klockan är sex ..."

"Jag plockar upp dem igen ... det har ingen skada
skett ... Men sockerbitarne rullade under sängen; gif
mig eldgaffeln, jag räcker dem icke ..."

"Kan du icke hafva serveringen der ute hos dig?"

"Jo, det förstås, men jag skulle stöka undan litet
först, och det dammar så styggt ... Nu kan det då
vara detsamma, efter alltihop kom på golfvet i alla
fall," mumlade fru Cantarell, som tog den olyckliga
välfägnaden och gick ut i sin "atelier".

En half timme derefter var det lilla rummet
alldeles fullt af fyra eller fem fruntimmer utom de båda
värdinnorna sjelfva.

Fru Neptunia tronade i ländstolen med
majestätisk öfverlägsenhet; två ljus, ett glas vatten och ett
glas punsch stodo på bordet framför henne och som
hon till dessa betydelsefulla preliminärer äfven tillagt
en brinnande cigarr, så var det verkligen svårt att
öfvertyga sig om hennes motvilja för det "manliga
elementet", som i full öfverensstämmelse med fru Cantarells
försäkran endast mycket svagt och blygsamt
representerades i sällskapet af en liten herre, som luktade jod,
hade stort hufvud, långt, något okammadt hår,
smutsiga händer och som hallstarrigt höll sig inklämd
mellan kommoden och dörren, alldeles gömd under de på
väggen upphängda ytterplaggen.

Fru Neptunia höll tal och kommenterade
detsamma med upplästa stycken ur sin tillämnade bok, men
som hennes åhörarinnor, ehuru allesammans ganska
sjelfständiga qvinnor med både mod och förmåga att
värna sina rättigheter och sköta sig sjelfva, likväl icke
liknade henne i öfverdrift och oförstånd, så funno de
hennes idéer något för mycket utsväfvande.

Lyckligtvis hafva vi i Sverige ingen
motsvarighet till de löjliga och oförskämda karrikatyrer af
emanciperade qvinnor, som Amerika frambragt och som
förvirrat fru Neptunias hjerna, ty om en eller annan
hos oss verkligen skulle luta deråt, så är det alltid
inom den samhällsklass, hvars exempel icke verkar
annat än afskräckande.

Föredraget syntes derför alls icke slå an. Fru
Cantarell, hvars tålamod först tog slut, började snart
att hviska vid sin granne, fru Trocklander, som hade
en syfabrik för fruntimmerskläder och en
hvitvaruhandel; mamsell Löfgren, skollärarinnan, sträckte sig
genast fram för att höra på, och mamsell Täckling,
på andra sidan, gjorde detsamma, under det att
telegrafisten, mamsell Spinett, som satt något längre bort,
helt och hållet tappade den redan mycket trassliga
tråden af föredragets egentliga innehåll för att kunna
uppfatta något af de långt mera intressanta
meddelanden, hvilka utbyttes mellan de fyra hviskande
damerna, som bokstafligen lagt sina hufvuden tillhopa.

"Ja, det var utmärkt gentilt ... Det stod
beskrifvet i "Fäderneslandet" alltsammans," sade fru
Trocklander halfhögt till svar på någon fråga, "läste ni
icke, att hon hade en gräddfärgad moaré-klädning, med
himmelsblått garnityr; det var just en af dem, som vi
sytt ..."

"Fick ni alla beställningarna färdiga till
lysningen?" frågade mamsell Löfgren med lifligt intresse.

"Nej, det var omöjligt; för det hade kommit en
hel låda med klädningar ifrån Paris också, och de
måste ändras en smula; de passade icke riktigt
förstås ... men bröllopet blir icke förr än i nästa vecka,
och till dess måste allt vara färdigt."

"Jag har hört, att de skola resa sin väg genast?"

"Ja, samma dag ... Tänk så dumt! ... Resa just,
då man är nygift och skulle hafva kalaser och nöjen
på alla håll ..."

"Är det om fröken Darroz och grefve Reuter ni
tala?" sade mamsell Spinett, som icke längre kunde
uthärda i den "emanciperade" ställning till det
pågående samtalet, som hon mot sin vilja intog.

Hon hade emellertid varit så högljudd, att det
ådrog henne en skarp blick af fru Neptunia och
föranledde fru Cantarell att endast med en stum, men
uttrycksfull nick besvara frågan.

"Lotten Follman på min fabrik, som är syster
till Clara, fröken Darroz' kammarjungfru, hon var
der och fick stå i toaletten för att se gästerna på
lysningsbalen, och hon tyckte, att de voro grannare än
på sjelfva Amaranthen ... Vi modister behöfva också,
lika väl som tidningsskrifvarne, att få reda på sådana
der fina tillställningar ..."

"Men är hon så vacker som alla säga? ..."

"Hvem?"

"Fröken Marianne Darroz förstås ..."

"Åhnej; det är bara herrar, som tycka så ... Nu
var hon dessutom så blek, att grefvinnan ville hon
skulle sminka sig ..."

"Vet ni hvad jag hört?"

"Nej. Hvad då?"

"Att hon alls inte velat hafva grefve Reuter, utan
tyckt om en annan."

"Ja, inte kan hon just hafva så mycket skäl att
vara förtjust i sin fästman, som är mycket äldre än
hon, som knappt har ett hår på sitt hufvud och som
är så likgiltig och vårdslös, att han förvexlar sina
presenter på sjelfva lysningsdagen ..."

"Nej. Hvad menar du?"

"Jo, vet ni, att Mina talte om en löjlig historia,
som hon hört af sin syster, kammarjungfrun, att bland
alla de präktiga saker, som fröken Darroz fått af sin
fästman, fanns äfven en dyrbar kedja eller halsband
med medaljong, som skulle varit mycket vackert, och
då hon öppnar fodralet, i hvilket den låg, finner hon
dessutom ett riktigt kärleksbref, deri grefven påminner
henne om en hop saker, som hon aldrig vet ett ord
om, och slutligen kallar henne sin evigt älskade
Alexandrine ... Nu heter fröken Darroz Marianne, som ni
vet, och alls icke Alexandrine, och ni kan tänka er,
huru förvånad och uppretad hon blef; hon visade
brefvet och presenten för sin mor; som strax begrep, huru
saken förhöll sig ... Hennes måg måtte också haft
ganska svårt att reda sig, då grefvinnan tog honom i
ett skarpt förhör ..."

"Halsbandet var då icke ämnadt åt fröken?"

"Nej, det förstås, det var ett misstag ..."

"Men det var bra ovärdigt af honom.. ."

"Ah, inte rådde han derför, det var hans dumma
betjent, som gått och förvexlat paketer, kan ni förstå,
och jag tror, att han blef bortkörd, den stackaren ..."

"Lika godt; de der förnäma damerna äro icke
mycket lyckliga ... Jag afundas dem icke deras
männer ..."

"Ah, tror ni då, att icke andra än grefvar och
förnäma herrar kunna vara dåliga och lättsinniga,"
inföll fru Lökén, som höll "spisning för finare herrar"
och hittills suttit helt tyst, utan att deltaga i
sqvallret, "jag vet, att grossörerne, fabrikörerne, borgarne,
kontoristerne, ända ned till bodbetjenterne, icke äro
bättre; allesammans likna de temligen hvarandra till
tänkesätt och seder, och skilnaden är bara, att de
senare göra presenter af spektakelbiljetter och konfekt
i stället för dyrbara halsband ... Jag känner så väl
till alla sorters herrar, jag, som haft inackordering i
i femton år ..."

"Ja, det är sannt ... Bor kapten Vilfrid qvar hos
dig ännu?" inföll fru Cantarell hviskande och
blickade med bäfvan på Neptunia, hvars röst blifvit allt
mera hög och frenetisk.

"Ja, han har samma rum, som han haft i två år
och som han väl också kommer att behålla, nu då
intet giftermål blef af ... Han har fått sorg ... Hans
fästmö är död, som ni vet ..."

"Kors ja ... Han var förlofvad med mamsell
Tullbom; fadren gjorde cession i höstas ..."

"Hur kom det till att hon dog?"

"Hon hade länge varit klen och nu skulle de just
resa till Marstrand ... En af mina flickor var der för
att sy åt dem," sade fru Trocklander.

"Det var rysligt synd, att hon skulle dö, just då
hon var förlofvad," inföll mamsell Täckling.

"Ja; helst som jag tror, att hon dog bara af
alteration, för det var så, att vi hade sytt en ljusblå
sidenklädning åt henne, men när den var färdig,
tyckte hon inte om garneringarna, utan ville, att vi
skulle ändra dem, och det gjorde vi också ... Det var
ett hiskeligt besvär, för hon ville hafva alla pösen
förändrade till plisséer, och så kan ni tänka, att just
som kjolen kom hem andra gången och Mina bredde
ut den framför henne ... för hon var dålig den dagen,
så att hon låg på soffan ... så kommer hennes syster
Thérèse in med ett bref i handen, som hon nyss fått
ifrån en bekant i Paris, och säger så här: Vet du
hvad, Eleonore, att nu äro plisséerna bortlagda och
gammalmodiga i Paris. Det var ju rysligt
obetänksamt att säga så, just då den stackars flickan fått hela
bakvåden full af plisséer ... Hon blef också genast så
angripen, att hon svimmade af, och ett par dagar
derefter var hon död ..."

"Men plisséerna lefva ju ännu?"

"Ja, visst, det var alldeles ett misstag."

"Åh, kors så ledsamt! ... Och fästmannen, hur
tog han det, sörjer han mycket? ... Han nyttjar väl
flor på hatten? ..."

"Mina damer!" ropade i detsamma med vredgad
röst fru Neptunia, som ändtligen måste afbryta sitt
föredrag, då hviskningarna omkring henne öfvergått
till en högljudd och lifvad konversation. "Mina
damer! Det är en förfärande basrelief på tidens
skröpliga och murkna mur, att qvinnor kunna finnas, som
icke ens lyssna till <i>den</i>, som vill rycka dem ur deras
närvarande slafveri ..."

"Neptunia! Vänta litet!" afbröt ifrigt fru
Cantarell, som fruktade sin väns straffpredikan och en
bullersam scen. "Vänta en momang, medan jag
bjuder omkring punsch."

"Vänta!" upprepade fru Krapp med utsträckta
armar och patetisk ton. "Vänta, då lättsinnet höjer
sin röst och tystar min egen ... Ni alla sofva i edra
nesliga bojor, och ni äro likväl qvinnor ... ingen hör
mitt upprop; den enda, som lyssnar med vördnadsfull
beundran, är just en <i>man</i> ... ja, en man; obegripliga
under! Beaktansvärda fenomen! En <i>man</i> är den enda,
som med det väckta samvetets tystnad, dess stumma
fasa åhör mig ... Hvar är han, denne förste proselyt af
den nya läran? ... Låt honom träda fram i vår krets
för att öfverhölja er alla med blygsel ... Herr
Soloväder! Kom fram, jag vill tacka er! ..."

"Var så god och stig fram, herr Soloväder!"
inföll fru Cantarell uppmuntrande och röjde undan
kapporna för att söka rätt på fotografen, som icke
syntes till.

"Jag begriper icke, hvar han tagit vägen ... men
jag känner, att det luktar jod ... han måste likväl
finnas i närheten ... Kors, bevara mig! Här sitter han
ju insomnad bakom kommoden! ... Det var visst värdt
att tacka för hans uppmärksamhet," tillade hon
mumlande och knuffade den lille mannen för att få honom
vaken, så att Neptunia icke skulle märka hans ohöflighet.

En djup och dof snarkning underrättade
emellertid hela sällskapet om förhållandet, och då ingen af de
främmande kunde undertrycka sin skrattlust vid denna
grofva dementi åt fru Neptunias loford, vete himlen,
hvad som kunnat hända den olycklige fotografen, om
icke just i detsamma löjtnant Gideon Krapp
uppenbarat sig såsom en föga afundsvärd åskledare för det
annalkande ovädret.

*

De sqvallrande fruntimren på fru Cantarells
bjudning hade emellertid sagt sannt; kapten Vilfrid var
fri; döden hade brutit den trolofning, som han sjelf
så samvetsgrannt hade vördat, och då han någon tid
derefter, insvept i sin kappa och dold bakom en pelare
i Jakobs kyrka, såg fröken Darroz vid altaret räcka
sin hand åt grefve Reuter, steg en tår upp i hans öga.

Var det saknaden öfver den lycka, som han nu
kunnat ega och som han förlorat, eller var det endast
medlidandet och sympatien för den bleka bruden,
hvilken stel och högtidlig gick förbi utan att se honom?


Ingen i detta förnäma brudtåg mer än den gamla
guvernanten anade, <i>hvem</i> det verkligen var, som bragt
detta lysande giftermål till fullbordan, och ingen kunde
föreställa sig den försakelse det kostat.

Hvem vet emellertid, om detta offer af den unge
officern i sjelfva verket var så stort, som man skulle
kunna föreställa sig, och om icke i djupet af Vilfrids
hjerta fanns äfven något annat än hans starka
pligtkänsla, som neutraliserade verkan af den sköna
Mariannes erbjudna rikedom och kärlek? Han handlade
visserligen rätt och ädelt, men var det väl endast det
förhastade trohetslöftet till hans fästmö, som var
orsaken dertill?

Då han hemkom ifrån kyrkan, der vigseln hade
skett, kastade han sig nedslagen och trött på soffan i
sitt rum.

Mariannes stela och orörliga ansigte, så litet
liknande en förhoppningsfull och lycklig bruds, sväfvade
ännu för hans ögon, och i hans själ framträdde denna
dystra tvekan, som hon uttalat, om han verkligen
handlat rätt, då han predikat uppoffring och försakelse
af all ungdomens lycka för denna arma qvinna, som
nu, kanske just genom sin kärlek till honom och
begäret att åtminstone följa hans vilja och grundsatser,
böjts under det förhatligaste ok, den tyngsta af alla
bojor: ett kärlekslöst äktenskaps.

En känsla af ånger, af formlös smärta och
modlöshet intog honom. Hade han icke i sjelfklok äflan
efter ett oupphinneligt ideal af upphöjd heder och
rättsinthet öfverskridit gränsen för det rätta, i det han
upphäft sig till domare och lagstiftare för <i>den</i>, som
Försynen tycktes på ett så egendomligt sätt hafva fört
till hans famn för att gifva och finna den högsta lycka:
sällheten att i fullkomlig harmoni spegla sin egen själ
i en annans och hand i hand vandra genom lifvet med
samma redliga vilja till allt godt och ädelt, samma
önskningar och samma slutliga mål.

Det går oss stundom så vid stora motgångar eller
vigtiga epoker i vår lefnad; vi stanna villrådiga och
slappa till håg och sinne, vi förlora omdömets klarhet
och känslans kraft, vi se endast tomhet och dunkel
omkring oss, och vi sjunka ned i modlös apati,
tviflande på allt och allra mest på oss selfva.

Det är i dylika stunder, som den jesuitiska regeln:
"ändamålet helgar medlen", synes oss mest förförisk,
och det var just vid denna Vilfrid stannat i sin
tankegång.

Hans karakter var emellertid allt för kraftfull,
hans logik allt för riktig, för att han skulle länge
kunna villas af en bedräglig slutkonst, och det
behöfdes icke mera än att fasthålla det faktum, att enda
utgångspunkten för det lif af rikedom och lycka, som
man bjudit honom, var ett löftesbrott, en sjelfvisk och
lumpen handling, för att finna omöjligheten deraf och
falskheten af den grund, på hvilken han skulle bygga
dess glänsande luftslott; denna erinran var tillräcklig
att åter bringa reda och fasthet i hans själ och låta
honom återfinna sig sjelf, och med en suck af
deltagande och ömhet sade han farväl åt denna vackra
bleka qvinna, som nyss i inbillningen stått anklagande
framför honom.

Just som han reste sig upp, föllo hans blickar
på en tidning, som hans städerska inburit och lagt på
bordet. Det var "Nya Dagligt Allehanda" för
gårdagen, och på sista sidan stod hans eget namn med
stora bokstäfver.

Tankspridd som han var, fäste han först ingen
uppmärksamhet dervid, utan läste helt likgiltigt och
mekaniskt följande annons:

"Om aflidne löjtnant Theobald Vilfrids son, Hugo,
född 1844, lefver och vistas i Sverige, anhålles, att
han ger sig tillkänna med anledning af en för honom
vigtig och fördelaktig affär. Stockholm ... gatan n:o 00,
en tr. upp."

Då han slutligen återkommit ifrån sina tankars
verld till den verkliga omkring sig, blef han
naturligtvis förvånad öfver denna hemlighetsfulla

uppmaning, som icke kunde gälla någon annan än honom
sjelf, och nyfiken att få veta anledningen dertill, tog
han genast sin hatt och begaf sig i väg efter den
adress, som var uppgifven.

Det var till de båda gamla judinnorna han kom,
och då Malla öppnade dörren för honom vid hans
ringning, lemnade han henne sitt kort och sade
anledningen till sitt besök.

Vilfrid blickade omkring sig, medan han väntade;
det var en vacker tambur, hvari han befann sig, och
allt antydde ett rikt hus.

På ena sidan fanns en halföppen dörr, och från
de inre rummen hördes en fruntimmersröst sjunga
Violettas svåra aria i Verdis opera La Traviata: "Var
det väl han, hvar det väl han, hvars bild jag såg ..."

Sången hördes dämpad och på afstånd, men dess
mjuka och smäktande ton och den skära
ungdomligheten deri frapperade honom. Slutligen tystnade den;
långsamma och något tunga steg hördes, och
ögonblicket derefter sköts den halföppna dörren helt sakta
upp, och ett flickansigte syntes titta ut derifrån.

Det försvann genast, och dörren stängdes, men
Vilfrid kände sig helt öfverraskad och betagen af hvad
han sett. Det var ju en fullkomlig typ för en
orientalisk skönhet, med de svarta lockarne till hälften
dolda af en slöja, luftig som en försvinnande
silfversky, fasthållen öfver den rena, men låga pannan med
en kedja af guld, och kring den framsträckta mjuka
halsen hängde ett band af små guldmynt.

Det var Jozima hvilken — lat och sysslolös, som
vanligt fördrifvande sin tid med att äta, sofva, sjunga
och kläda ut sig på det mest fantastiska sätt — nu
ämnade ålägga sig den stora mödan att uppsöka Malla
för att förmå henne att tillreda någon extra
favoriträtt, medan den lilla gourmanden väntade på den
egentliga middagen.

Då hon emellertid till sin förvåning fann en
främmande herre i tamburen, drog hon sig genast tillbaka,
men fullt konseqvent i sina medfödda anlag och
tycken, stannade hon lyssnande qvar bakom dörren för
att genom nyckelhålet beskåda den ovanliga
uppenbarelsen af en ung och elegant herre i hennes fasters
ensliga våning.

Vilfrid, som icke visste hos hvem han befann
sig, var å sin sida öfvertygad, att han sett någon af
kungliga teaterns elever, kostymerad och i full fart
att inöfva en framtida roll.

Strax derefter återkom den gamla tjenarinnan,
och Jozima såg, full af förundran och nyfikenhet, den
unge herrn införas i gula förmaket, der mamsell
Judith väntade honom.

Kapten Vilfrid var emellertid icke mindre
nyfiken på förklaringen af denna visit, och om han också
icke satte den israelitiska skönheten i samband med
den hemlighetsfulla annonsen, så kunde han i alla fall
icke glömma hennes tjusande utseende.

Ingenstädes tyckas också ungdomen och
ålderdomen utgöra sådana skarpa kontraster och
ytterligheter af behag och fulhet som hos den judiska
nationen, och den hänförande skönhet vi ofta der
beundra hos ynglingen eller flickan blir stundom rent
af en karrikatyr efter några tiotal af år. Åtminstone
tyckte sig Vilfrid aldrig hafva sett två mera
utpreglade motsatser än dem den femtonåriga Jozima och
hennes sextiåriga faster framtedde, då han nu stod
bugande inför mamsell Judith Sebylon i hennes
praktfulla gemak.

Hon beskådade honom ifrån hufvud till fot utan
att säga ett ord, påsatte sina glasögon och lät honom
ännu en gång undergå en besigtning, som föreföll honom
ganska komisk och lät honom nära nog förlora
tålamodet, samt sade ändtligen med en min, som
tydligt visade, att hon var belåten med denna första
granskning:

"Förlåt, att jag så här mottar er, men jag är
mycket rädd att begå något misstag, och jag ber er
ursäkta, om jag gör några frågor för att förvissa mig,
att ni verkligen är den person, som vi söka."

"Ingenting är naturligare," svarade Vilfrid och
satte sig ned på den stol hon bjöd honom. "Ehuru
jag icke alls har någon aning om den sak, hvarom
vi komma att tala, så vill jag gerna besvara edra
frågor, så vidt jag förmår, ty jag kan icke påminna
mig, att jag har någonting att dölja ..."

"Således, herr kapten, vill ni allra först säga mig,
huru gammal ni var, då er far dog?"

"Jag var nio år ... och min mor följde honom
knappt ett år derefter."

"Mins ni edra föräldrar?"

"O! Ja! Mycket väl," sade Vilfrid med rörelse.

"De lemnade ingen förmögenhet efter sig?"

"Nej, jag har hört, att min far dog till följd af
sorg öfver förstörda affärer ..."

"Hörde ni några detaljer härom?"

"Nej, jag var alltför ung ... Jag har inga närmare
slägtingar, och jag har aldrig med någon meddelat mig
angående mina enskilda ekonomiska förhållanden."

"Hvilket lagligt bevis på er identitet kan ni
gifva mig?"

"Min dopattest naturligtvis; om ni icke anser detta
tillräckligt, så kan ni äfven af min regementschef få
ett betyg," svarade Vilfrid småleende åt den gamla
judinnans försigtighet,

"Jaha ... ja ... det är alldeles rätt," sade mamsell
Judith med tankfull min och tycktes under några
minuter i tysthet öfverlägga med sig sjelf.

"Var god och vänta ett ögonblick; jag
återkommer strax," tillade hon, steg upp med samma
betänksamma min och lemnade rummet.

Vilfrid satt qvar ensam, ännu lika okunnig om,
hvarför man kallat honom hit, men lugn i
öfvertygelsen, att det åtminstone icke var något nytt
giftermålsförslag, hvarmed man ville fresta honom.

Det dröjde temligen länge, innan mamsell Judith
återkom; hon hade haft en allvarlig öfverläggning med
sin syster, och följden af denna var, att hon vid sitt
inträde sade:

"Jag har här ett bref, anförtrodt af en döende,
och ehuru jag visserligen icke ännu sett de papper,
som bevisa, att ni verkligen är den person, till
hvilken det är adresseradt, så tro vi, min syster och jag,
att ingenting är riskeradt med att genast lemna er
det samma."

"Ett bref! ... Ifrån hvem?"

"Ett bref, som upplyser er om den sak, för
hvilken man sökt er," tillade Judith och uppdrog ur sin
klädningsficka samma konvolut, som hon så länge sökt
och som Deborah slutligen funnit, enligt broderns
anvisning.

"Skall jag läsa det nu genast?" frågade Vilfrid
något förvånad och upprörd, under det han såg på
adressen i hopp att kanske kunna igenkänna stilen.

"Nej, tag det med er och besinna väl dess
innehåll ... Ni återkommer sedan hit för att meddela oss
ert beslut och konstatera de rättigheter ni då vill
göra gällande ... Under tiden skall jag söka att skaffa
mig alla de upplysningar om er, som äro mig
möjliga att få."

"Det skall icke blifva er svårt ... Jag har
genomgått krigsskolorna och länge vistats här i Stockholm ...
En officers lefnadssätt och karakter äro dessutom
mycket lätta att få reda på för den, som intresserar sig
derför och vill göra sig underrättad derom ... Ni skall
ganska snart lära känna mig lika väl, som om jag
vore er bror eller son," sade Vilfrid, som inom sig
tänkte, att äfven han nog skulle skaffa sig
upplysningar om hvad för slags folk mamsellerna Sebylon voro.

"Godt, godt! Farväl då så länge ... ju förr ni
återkommer hit, dess förr skola vi, min syster och
jag, kunna afbörda oss det uppdrag man gifvit oss
med afseende på er."

Vilfrid gick, och ehuru upptagen han var af
tanken på det mystiska brefvet, som man gifvit honom,
kunde han likväl icke underlåta att kasta en
nyfiken blick bort till den dörr, der han vid sin ankomst
sett det undersköna ansigtet.

Nu var den emellertid stängd; hvarken sång eller
sångerska lät förnimma sig, och den stora, klumpiga
Malla skyndade att ledsaga honom genom tamburen
och öppna förstugudörren åt honom.

För ungdomen är det en alldeles egendomlig
förnöjelse och njutning att vänta på uppdagandet af en
hemlighet. Det är en själsspänning, "en oro, ljuf ändå
att lida, en längtan till, man vet ej hvad", som man
allra först erfar vid skymningsbrasan i
barnkammaren, der sagorna berättas, och i föreställningen om
julaftonens öfverraskningar; samma väntan och hänförande
nyfikenhet erfara vi sedan på spektalet eller vid
läsningen af en intressant roman och, i allra lyckligaste
fall, vid ett dylikt äfventyr som det kapten Vilfrid
nu råkat ut för, der man sjelf blir handlande person
och medspelare.

När man sedan blir gammal och <i>vis</i>, förhäfver
man sig visserligen och klandrar denna ungdomens
dårskap; men huru spännes icke äfven de äldres
intresse och nyfikenhet af den väntade lösningen på en
politisk förveckling, ett hemlighetsfullt brott eller en
juridisk fråga? Känslan är alltid den samma, men
föremålen, som uppväcka den, äro andra, och man måste
vara bra gammal och slö, innan man kan säga sig
fri ifrån all slags nyfikenhet.

Hvad kapten Vilfrid nu angick, så var han
hvarken så gammal eller så vis, att han ännu öfverlefvat
ungdomens lifliga känslor af undran och oro, och det
var i sanning med ett sällsamt nöje och välbehag han
kände detta ominösa bref i sin bröstficka, under det
att den ena gissningen jagade den andra genom hans
hufvud, medan han gick gatorna framåt till sitt hem
i fru Lökéns "etablissement för finare herrar".

Ändtligen var han i sitt eget rum, hade påtagit
en beqvämare rock, satt sig ned vid skrifbordet, och,
framtagande brefvet, betraktade han ännu en gång
adressen, som tycktes vara skrifven för mycket länge
sedan, ty bläcket var bleknadt och papperet gult.

Han hade emellertid ännu icke hunnit bryta
förseglingen, då hans städerska, jungfru Christine,
inträdde: hon bar hans nyss borstade stöflar i ena
handen och en damhandduk i den andra och var tydligen
beredd på att anställa städning omkring honom; en
sak, som, i parentes sagdt, nästan alltid tycks skola
företagas just då man helst vill vara ostörd och i fred.

"Vänta litet med damningen; jag går snart ut,"
sade Vilfrid missnöjd.

"Jaså, ja, men si jag skulle sedan gå åt torget,"
invände jungfru Christine och ruskade handduken
framför honom, kanhända i hopp att uppmuntra honom till
undergifvenhet.

Vilfrid hostade vid det dammoln, som yrde
omkring honom, och tillade otåligt:

"Då får städningen vara i dag ... jag vill vara
ostörd."

Flickan vände sig ändtligen bort, sedan hon
åtminstone ådalaglagt sina ordnande afsigter genom att
stapla upp en mängd böcker i en hög, som föll öfver
bläckhornet och lät pennorna rulla på golfvet, under
det att cigarrkoppen bredvid fastnade i handduken
och stjelpte ut askan öfver hans papper.

Hon ursäktade sig med att "allting går så illa,
då någon ser på" och skulle just gå sin väg, då hon
möttes i dörren af en främmande, som sökte kapten
Vilfrid.

Det var löjtnant Gideon Krapp, fru Neptunias
afundsvärde make, som kom att helsa på, sin forne
kamrat och beskyddare vid det olyckliga och
ödesdigra uppträdet för ett år sedan hos grosshandlar
Tullboms.

Vilfrid utstötte en ed mellan tänderna öfver sin
tanklöshet att icke stänga dörren, men emellertid måste
han nu besegra sin nyfikenhet och mottaga sin
stackars vän, för hvilken han hade en uppriktig välvilja,
men som just i detta ögonblick kom så olägligt.

Löjtnanten, som allt sedan sitt tvungna äktenskap
blifvit både blek och mager och haft ett bedröfligt
utseende, syntes likväl nu helt strålande af glädje och
kastade sig genast handlöst i Yilfrids famn, under det
han rörd ända till tårar utropade:

"Hon är rest! Hon är borta! ... Och hon säger,
att hon vill ordentligt skiljas vid mig ..."

"Hvad menar du? ... Hvem är rest?" sade
Vilfrid, som nu hade undertryckt sin otålighet och gömt
sitt obrutna bref.

"Neptunia, min hustru förstås ... Hon har rent
af försvunnit ... Det är flere dagar sedan ... Men jag
trodde, att hon skulle komma igen, ehuru jag såg,
att frun, som vi bo hos, hennes vän fru Cantarell,
såg listig ut och icke ville besvara mina frågor ..."
återtog löjtnanten, bristande ut i ett gapskratt af
innerlig förnöjelse, och satte sig till rätta i soffan, der
Vilfrid placerat honom. "Har du icke ett glas punsch
att bjuda mig på? Jag tycker, att jag ville dricka
något i glädjen ... det kan jag gerna säga rent ut åt
dig, som är min gamle vän och känner till saken ..."

Vilfrid ringde och tillsade om punsch, och
löjtnanten fortfor gnuggande sina små händer:

Det är snart ett år, som vi varit gifta, och det
har varit långt, det är säkert, men nu, då hon är borta,
så är jag glad, att hon fick sin vilja fram, ty annars
hade hon aldrig lemnat mig i fred ... Vilfrid du, gift
dig aldrig, eftersom äfven du nu är fri och ledig."

Kaptenen rynkade bistert ögonbrynen öfver sin
ogenerade väns indiskretion, och löjtnant Gideon
tillade genast med mera takt:

"Ursäkta mig! Din fästmö var naturligtvis en
helt annan qvinna, men i alla fall ... O! hvad det är
skönt att vara fri ... Jag tror icke det kan finnas en
en större olycka än att hafva en hustru ..."

"En narraktig och pligtförgäten hustru, må du
säga."

"Ja, ja, visserligen ... men hör nu på, hvad hon
skrifver till mig."

Löjtnanten drack ur sitt glas med välbehag,
framdrog ett bref ur sin tunna plånbok, uppvecklade det
och läste med småleende på läpparne, liksom om han
upprepat det mest kärleksfulla loftal öfver sin person:

"Manlige gnom! Dvergartade make!

Hvilken storslagen, finsmakande kvinna med
högboret kynne skulle väl kunna vedervåga att
trälbindas vid dig!"

"Du förstår, att hon bråkar med det der
fornnordiska och har äfven åtagit sig den trefliga
"målrensningen", som du hör," sade Gideon afbrytande och
tittade upp. "Det låter ju i alla fall mycket bra ..."

"Jag är mätt på ditt urmörka väsen", fortfor han
läsande, "och krafver ädlare nymären; med id och dyrd
hastar jag åstad att ena mig med hjaltet af mitt
dugtiga öde ... <i>Ditt</i> lif varder dalande i stoftet och den
låga hvardaglighetens dam; <i>jag</i> föreställer det dugtiga
framskridandet, det hugstora kynnet, som dryftar det
närvarande, dagar dess stank och ruttenhet och fjernar
det i Nidhöggs och den blinde Höders Ginungagap ...

"Det är den allra nyaste huldran, förnuftet, som
jag siar, och på tistelstången af hennes allt
omstörtande stridsvagn står jag, med mitt måleriska och frida
änne, tyglande hennes frustande hingstar, hur skulle
jag då kunna nedlåta mig att längre fösa ett
äktenskapligt ok som du? ... Gideon, jag förlåter dig! Vi
återfinna hvarandra vid det storvulna Ragnarök!"

Löjtnanten tystnade, och kapten Vilfrid utbrast
i ett så ohejdadt skratt, att hans vän, som under
läsningen blifvit allt mera högtidlig, nu måste instämma.

"Men i alla fall är hon ju en märkvärdig qvinna
att skrifva bra ... Jag kan aldrig förstå, hvarifrån hon
får sina tankar ... och sådana ord sedan! Begriper du
dem,Vilfrid?", sade han, ännu skrattande, men
tydligen af belåtenhet och stolthet öfver sin hustrus
stilistiska förmåga.

"Nej, jag begriper ingenting, och det tyckes, som
hon icke begrep dem sjelf," svarade kaptenen,
torkande sina ögon och fyllande sin väns glas.

"Men ovanlig är hon i alla fall?"

"Ja visst.. . Och väl är det. Hennes sympatier
skulle kunna dräpa äfven den bästa sak ... Låt oss
dricka för hennes lyckliga resa!"

"Och att lofva det vi icke skola träffas förrän
vid Ragnarök! ..."

"Ja, det är i sanning hyggligt ... Då kan du ju
vara temligen lugn så länge ..."

"Vet du, att fru Cantarell säger, det Neptunia
tänker begära laglig skilsmessa ... Tror du, att det kan
vara möjligt?"

"Ja, hvarför inte ... Da hör ju, att hon "krafver
andra nymären".

"Det är en person, som varit i Amerika, med
hvilken hon rest sin väg; han ämnar konstruera en
luftballong, som skall gå öfver oceanen, och det var
detta uppåtsträfvande företag, som i synnerhet
intresserade Neptunia."

"Det var mycket lyckligt för dig emellertid ..."

"Ja mycket lyckligt. Då jag fick hennes bref,
blef jag så glad, att jag måste ut och meddela mig
med dig ... O, om jag nu fick höra, att hon verkligen
kommit i luftballongen ... men du ser orolig ut, Vilfrid?
Kanske att jag kom och störde dig, att du icke har
tid med mig längre?" sade löjtnanten, som såg, att
hans vän flere gånger rådfrågade sin klocka.

"Ja, min hederlige Gideon, det är verkligen så,
jag är litet sysselsatt i dag."

"Nåväl, då försvinner jag med ens ... ty nu kan
jag ju komma igen, när jag vill."

"Det är sant, och du är alltid välkommen."

De båda herrarne tryckte hvarandras händer, och
löjtnanten gick sin väg, hviftande med hatten,
trippande i polkatakt och hvisslande som en domherre.

*

"Ändtligen skall jag då få reda på hvad de gamla
mamsellerna Sebylon hafva att förtro mig," mumlade
Vilfrid, i det han stängde sin dörr i lås, satte sig ned
i soffan och bröt det bref, som Judith lemnat honom.


Det var dateradt Bremen i september 1860. Det
var icke långt, och dess få rader voro snart
genomlästa, se här, hvad de innehöllo:

"Hugo Vilfrid, jag skrifver till er utan att känna
er, utan att ens i detta ögonblick veta, om ni ännu
lefver, och orsaken, hvarför jag vill meddela mig med
er, är den, att er far var min enda, käraste och mest
dyrbara vän.

"Han var det icke derför, att vi voro jemnåriga
och skolkamrater, utan snart sagt i trots af dessa
förhållanden; ty jagad, hånad, förolämpad och plågad af
nästan alla mina öfria kamrater, fann den stackars
sjuklige och klene judegossen ett skydd och en
tillflykt hos den starke och ädelmodige Theobald Vilfrid.
Det var han, som med trotsigt mod och glädtigt lynne
besvarade de pojkaktiga speord man ämnade mig och
stred mer än en het och blodig strid för sin
skyddling ... Femton år derefter belönade jag hans vänskap
och hans milda, modiga hjerta med att beröfva honom
Hans lilla fädernearf och störta honom i fattigdom och
genom sorgen deröfver förorsaka hans död ...

"Jag behöfver icke säga, att detta var ofrivilligt,
att min afsigt varit att göra honom rik. Medlet att
hastigt vinna denna rikedom var oärligt och
vanhederligt; han visste naturligtvis ingenting derom, men jag
straffades med fullkomlig ruin och den grämande
smärtan att hafva förstört min bästa väns lycka.

"Det blef mig en varning för framtiden. Af
den betydliga förmögenhet jag nu eger är hvarje
groschen förtjent på redbart sätt; men ... hvad gagnar det
mig nu? Det förflutna, de döda kunna icke återköpas ...

"Min högsta önskan är nu att till er, hans son,
kunna återgälda min skuld, och det är ingenting annat
än er rättighet att genast efter min död erhålla
fjerdedelen af allt hvad jag eger, jag har derom gjort
ett aftal med mina systrar och en disposition i mitt
testamente.

"Jag har emellertid något dyrbarare än gods och
guld; jag eger en enda dotter, och min Jozima, som
är döpt och uppfostrad i Sverige hos mina båda systrar,
tyckes hafva ett mildt sinnelag, lofvar att blifva
vacker, som hennes mor var, och skall säkert göra den man
lycklig, som hon kommer att tillhöra. Om hon blir
er hustru, skall jag tro mig hafva ersatt sonen hvad
jag var skyldig fadern; ty allt, för hvilket jag
arbetat och lefvat här i verlden, har jag då lemnat åt
min väns barn.

Måtte detta ske!

<i>Ruben Sebylon</i>."

Förvånad och tankfull höll Vilfrid det öppna
brefvet framför sig ännu sedan han slutat läsningen deraf.
Och i sanning, då en ung man som han blifver för
andra gången i sitt lif erbjuden en skön och rik brud,
så har han väl orsak att känna sig något häpen.

Då han hemtat sig ifrån den första bedöfvande
känslan af hoppet om en oväntad förmögenhet, en
rikedom utan alla vilkor, som han med godt samvete
och utan förödmjukelse kunde mottaga af sin fars vän
och gäldenär, framträdde minnet af den sköna flickan,
utstyrd med fantastisk prakt, som han ett ögonblick
sett hos de gamla judinnorna, och han tviflade icke,
att det var denna förtjusande varelse man vill gifva
honom.

Blodet steg honom åt hufvudet; den frestelse han
en gång, nästan under samma form, motstått och
besegrat syntes honom nu rent af öfverväldigande, då
ju ingenting hindrade honom att gifva vika derför ...
Det var ödets beslut ... Det var Guds vilja ...

Genom en högsinnad tanke, uttryckt i en klok
och ädelmodig handling, hade han sjelf framkallat
Marianne Darraz' kärlek och det beslut som, då det icke
kunde skapa hans lifs <i>lycka</i>, åtminstone skulle förblifva
dess skönaste och mest tillfredsställande <i>minne</i>; och
nästan på samma sätt hade rättsintheten hos hans far
gifvit anledning till den oväntade lycka, som nu låg
framför honom: det var bekräftelsen af den gamla, på en
gång förfärliga och tillfredsställande satsen, att det goda
lefver och förräntar sig, liksom det onda ock följer
barnen som ett arf efter föräldrarne. Hvad vi göra
för oss sjelfva, godt eller ondt, det göra vi äfven för
ett kommande slägte; öfvertygelsen derom stod i detta
ögonblick klart för Vilfrids själ.

Han förde brefvet med rörelse till sina läppar.
Det var ju från hans far, som denna öfverraskande
lycka kom.

Den ena timmen efter den andra försvann, och
tusen tankar, förslag och framtidsplaner korsades i
den unge mannens hjerna.

Om han aldrig hade sett Jozima, så skulle han
kanske icke ett ögonblick hafva tänkt på att ens vilja
se henne; han skulle varit nöjd och tacksam för den
fjerdedel af hennes fars rikedom, som utan alla vilkor
skulle blifva hans, men nu ...

Vilfrid var man, han var ung, och hvem kan
väl förundra sig, om skönheten tjusade och bedårade
hans sinnen, innan hjertat ännu kunnat blifva rördt.

Marianne, ifrån hvars kärlek hedern och pligten
tvungit honom att afstå, hon var nu gift och förlorad
för honom och Eva, den lilla, bleka, fattiga och obetydliga
varelsen, som han en gång tyckt sig älska så högt
och hvars namn han ännu icke kunde uttala, utan att
hans läppar darrade af rörelse, hon hade missförstått
och vändt sig ifrån honom med ovilja ... Hvad lycka
kunde han då hoppas af kärleken, denna dåraktiga,
romantiska kärlek, som sammanfört hans fattiga
föräldrar och låtit dem dö af sorg öfver hvarandras
lidanden och bekymmer ... Nej, nej, borde han icke
lyckönska sig att hafva undgått denna tvetydiga
sällhet, som gifver hjertat till pris åt fördubblade lidande.

Han lade handen öfver ögonen och suckade djupt.
Han tyckte sig höra, huru hans eget hjerta hviskade,
att det just ville <i>älska</i>, och <i>lida</i> för att kunna lefva.

"Men hjertat bör ju icke lefva i denna
rationella tid; det har ingen rätt, dess roll är utspelad,
<i>förnuftet</i> ensamt skall råda, det är detta som lofvar
oss all verldens glädje, dess njutningar och fördelar,
och den är en narr, som tror på något annat,"
invände Vilfrid i tankarne.

Han hade fattat sitt beslut, men dröjande af
grannlagenhet hela åtta dagar med sitt besök, på det
man måtte hinna att skaffa sig alla möjliga
underrättelser om honom och stadga sitt omdöme, klädde han
sig ändtligen med omsorg och begaf sig till
mamsellerna Sebylon, hvilka för honom voro ingenting
mindre än tvenne mystiska och allsmäktiga "huldror",
som förvarade alla lyckans håfvor åt honom.

Å ömse sidor hade man beslutit att under
tystnad utspionera hvarandra med afseende på det
föreslagna giftermålet.

De båda gamla systrarna hade, som Vilfrid sagt,
genast och med mycken lätthet fått reda på kaptenens
förflutna lif, och det goda rykte han i alla afseenden
hade om sig hade gjort dem mycket hågade för saken.
Det var ju rent af en lycka, ett oväntadt godt parti,
som deras kära barn skulle komma att göra, ty i
hennes ställning utan ansedda slägtförbindelser och utan
tillfälle att komma ut i det finare sällskapslivet, huru
skulle hon oaktadt sin skönhet och rikedom kunna finna
en bättre och mera passande man.

Allt tycktes således gynna den aflidne herr
Sebylons fromma önskan, men föremålet för alla dessa
planer var emellertid alldeles okunnigt derom, och som
hon ännu var allt för ung, så beslöt man, äfven om
kapten Vilfrid vore fri och böjd för giftermålet, att
likväl icke meddela henne något derom, helst hon ännu
icke vore konfirmerad och dessutom alltjemt var
mycket barnslig.

Hvad Vilfrid angick, ämnade han endast afhandla
hvad som rörde den oväntade godtgörelsen för hans
fars förluster och icke låtsa om sista delen af brefvet,
hvarom kanhända ingen mer än han sjelf hade någon
kunskap.

Huru stel och lugn den unge militären än syntes,
var det likväl med ganska hårdt klappande hjerta,
som han ringde på mamsellerna Sebylons dörr.

Den storväxta gamla pigan öppnade för honom
likasom förra gången, men då hon igenkände honom,
såg hon litet villrådig och generad ut.

Vilfrid frågade, om han kunde få träffa hennes
matmödrar, och Malla svarade, att mamsell Judith
just var utgången, men om han ville stiga in och
vänta ett par minuter, så skulle hon troligen strax
återkomma.

Med detsamma öppnade hon dörren till en stor
sal och bad honom sedan stiga in och sitta ned i
rummet innanför till höger, hvars dörr stod öppen.

Vilfrid tyckte visserligen, att han kunde stanna
der han var, men lydande hennes artiga inbjudning
närmade han sig dörren och ämnade inträda.

Han hejdade sig emellertid genast, ty der inne
visade sig en scen, hvarom Malla varit alldeles okunnig.

Med armarne sträckta öfver hufvudet och
händerna hopknäppta, satt nämligen Jozima i en gungstol
midt på golfvet och sof. Hon var endast till hälften
klädd, hennes små rosenröda fötter hängde nakna ned
mellan stolmedarne, och ett par gröna tofflor, som hon
tappat, stodo nedanför på mattan; hon var insvept i
en lång morgonrock af rödt och hvitt musslin, hvars
vida ärmar fallit tillbaka och lemnade hennes hvita
runda armar bara ända till armbågarne; i hennes knä
låg en stor frisérkam, och hennes långa svarta hår
hängde upplöst ned öfver axlarne.

Hon hade tydligen alldeles försinkat sig vid sin
morgontoalett och slutligen, gungande sig i stolen och
trött vid att söka reda ut det tunga och tjocka håret,
som hon endast lyckats trassla ihop, under
obegriplig flegma och tanklöshet somnat ifrån alltsammans
och framstälde nu i sanning den mest förtjusande bild
af naturlig sorglöshet, oskuld och ungdomligt behag,
som en målare någonsin skulle kunnat önska sig, men
af tvetydig förtjenst inför en friare och blifvande
äkta man.

I samma ögonblick, som Vilfrid drog sig tillbaka,
förvånad öfver att, midt i en elegant salong, klockan

tolf på dagen och för öppna dörrar, finna en ung dam
med bara fötter och utslaget hår, som om hon nyss
stigit upp ur sin bädd, hörde han jungfru Mallas grofva
och högljudda röst i rummet på andra sidan om salen.

"Nu är den der kaptenen här!" utropade hon
helt högt. "Och det gick just som jag trodde, att
tårtorna, som togos hem för att bjudas honom, dem
har Jozima gått och ätit upp ..."

Vilfrid tyckte inom sig, att detta var en mycket
lycklig ingifvelse af Jozima, som derigenom befriat
honom från de gamla damernas välmening, och strax
derpå svarade m:ll Deborah, hvars röst han icke kände:

"Nå, det kan icke hjelpas, men se efter att
Jozima sjelf icke står och klär ut sig som vanligt
framför någon spegel ..."

"Åh nej, hon är ännu icke uppstigen ... jag har
väckt henne tre gånger, och jag skulle just nu gå in
och kamma hennes hår ..."

"Voj, Voj! Hvad den der flickan är lat och
sömnaktig! ..."

"Åh, stackars liten! ... Hvad skall hon också roa
sig med ... rik och vacker, som hon är," invände Malla.

I samma ögonblick ringde det på tamburdörren.
Det var m:ll Judith, som kom hem, och fem minuter
derefter infördes den väntade medarfvingen och friaren
till de båda systrarna, som icke anade, att Vilfrid
redan sett och, genom de få ord han hört, till och med
bildat sig ett begrepp om karakteren och skaplynnet
hos den brud, som den ångerfulle herr Sebylon i sin
tacksamhet och vänskap för hans far bestämt åt
honom sjelf.

Allt, som rörde godtgörelsen af den gamla
skulden, blef emellertid ordnadt och afgjordt, och då
kaptenen gick derifrån, var han icke längre den fattige
och beroende militären, som för knappa fjorton dagar
sedan med bekymmer tänkte på någon utväg, att kunna
rangera de skulder, som han hade hoppats, att
giftermålet med m:ll Tullbom skulle befria honom ifrån.

Med vördnad och tacksamhet skildes han ifrån
dessa båda gamla qvinnor, af hvilkas samvetsgrannhet
att, trots deras ytterliga sparsamhet och kärlek till
penningar, likväl uppfatta och iakttaga broderns sista
vilja, hela hans lycka berodde.

Ingen af dem nämde med ett enda ord det
föreslagna giftermålet, men af m:ll Judiths vänliga och
upprepade bjudning till honom att återkomma och anse
dem såsom gamla vänner insåg Vilfrid alltför väl, att
han gjort ett fördelaktigt intryck och att fastrarne
icke skulle lägga hinder i vägen, i fall han äfven kunde
vinna brorsdotterns tycke.

Man påstår så ofta, att sorgen, lidandet och
förödmjukelsen äro nödvändiga att förädla och förbättra
menniskorna, men det är likväl en sanning, att
<i>förbittring</i> äfven ganska ofta blir en följd deraf;
åtminstone var det just lifvets vedervärdigheter, som gjort
Vilfrids sinne sträft och hårdt; då lyckan nu med ens
och oväntadt föll öfver honom, kände han sig liksom
förvandlad.

Aldrig hade han känt sig så vek, så öfverseende
och mild, så kärleksfull och fridsam emot hela
verlden, som då han återkom ifrån sitt besök hos
mamsellerna Sebylon.

Den bittra misstron, det nästan hatfulla förakt
han ofta känt emot alla menniskor och icke minst emot
deras trosförvandter, af hvilkas snålhet, procenteri,
slughet och ofta ganska berättigade misstänksamhet
han, liksom så många af hans fattiga kamrater, fått
en sorglig erfarenhet förbyttes nu i ett villigt
erkännande, att det ofta finnes undangömda dygder och i
grunden ädla naturer, hvilkas tillvaro vi icke ana, och
att tusen saker, som han bedömt så strängt och sett
ifrån dess mörkaste sida, mildrades och förklarades
nu, då han i glad och lycklig sinnesstämning tänkte
derpå.

Hvilken sällhet att ändtligen kunna lyfta sig öfver
dessa tunga, förtryckande bekymmer för lifvets
nödtorft, att känna sig trygg och sjelfständig i detta
afseende och befrias ifrån den ängsliga och ständigt
otillfredsställande beräkningen af sina små tillgångar och
det vanmäktiga och nedslående bemödandet att få likhet
och öfverensstämmelse mellan debet och credit.

Den stackars Vilfrid trodde sig nästan drömma;
likt blomman, som länge stått i skuggan och fåfängt
trängtat efter solljuset, vid dess första stråle böjer sig
nästan vanmäktig till jorden, så sjönk den stele,
kraftfulle mannen nu i ensamheten ned på sin soffa med
händerna för ansigtet och ögonen fulla af tårar.

Det kapital, som judens testamente tillförsäkrat
honom såsom ersättning för faderns fordran, var långt
betydligare, än Vilfrid i början kunnat ana, men i det
demoniska guldet ligger en olycklig och sällsam
förtrollning; det måste ständigt ökas eller minskas; och
om man icke ger vika för frestelsen att skingra
detsamma, så får man ofta ett annat begär, det att
ovilkorligt samla mer; i hvilket fall som helst blir man
nästan alltid rikedomens <i>slaf</i> och icke dess <i>beherrskare</i>.

Den första glädjen, som Vilfrid känt i egandet
af en förmögenhet, som han fått utan alla
förbindelser och vilkor, lemnade snart rum för den förföriska
tanken, att det blott berodde af honom sjelf att
fyrdubbla den.

Då medlet är så lätt som att älska en vacker
qvinna, hvilken man skulle då ett ögonblick besinna
sig derpå!

Han hade verkligen aldrig förestält sig någonting
älskligare än den sofvande Jozima; om hon varit den
mest utstuderade kokett, beredd på hans ankomst,
skulle hon icke kunnat visa sig mera intagande, än
hon nu i sin drumliga försoffning och barnslighet
gjorde, och han tillstod för sig sjelf, att hon väl kunde
tyckas mer eftersträfvansvärd än hvilken rikedom som
helst.

Ju mera han tänkte på den unga flickan, dess
mer väcktes inom honom helt egendomliga känslor och
föreställningar, och medan han hängaf sig häråt,
målade han ofrivilligt en tafla af sin framtid.

Han såg i inbillningen den lilla israelitiska
skönheten i all hennes österländska prakt och veklighet,
såg, huru hon, mild och medgörlig, som hennes far
förespått, räckte honom sin hand som brud, huru hon
smålog och, berusande honom med sin friska fägring,
gjorde honom under fjorton dagar eller kanske hela
smekmånaden så lycklig som en pascha i ett harem,
en prins i en af sagorna ur Tusen och en Natt.

Besynnerligt nog blifva emellertid våra tankar
sällan sådana, som vi önska dem; det ligger inom oss
en hemlighetsfull ande, oberoende af vår vilja, en
makt, som formar våra föreställningar och styr dem
efter en lag, som ganska sällan öfverensstämmer med
vårt tycke; denna ande är fantasien, och den eger
stundom en profetisk röst ...

Vilfrids ljusa framtidsdrömmar togo med ens en
oväntad vändning, och en egendomlig färgton smög
sig deröfver.

Han försökte fåfängt att, vidare i sin inbillning,
hos den förtjusande Jozima finna en sjelfständig
tänkande qvinna, en vän för sitt hjerta, en ansvarig mor
och uppfostrarinna för sina barn; han fann aldrig
annat än den sköna odalisken, som, införd i
sällskapslifvet, blef en fåfäng, tanklös fjolla, ständigt
påminnande sig sin rikedom och högmodig deröfver, utan
begrepp om sina pligter och sin verkliga värdighet,
loj och lat, fet och maklig, tillbringande sin tid på
en soffa halfsofvande eller gäspande med en roman i
handen, men hvarken elak eller stridig, svarande ja
till alla hans förslag eller böner, men aldrig
uppfattande dem med allvar eller ens erinrande sig dem ...

Han såg sina barn på en gång bortskämda och
vanvårdade i tjenarnes händer och såg sig sjelf i sin
stora, granna och dyrbara våning ensam som i en
öken, vantreflig och med tomhet och missnöje i sinne
och hjerta, förgäfves med all denna ståt och midt i
den lyx, som omgaf honom, sökande den lycka och
tillfredsställelse, som han förestält sig, att äktenskapet
och hemmet kunde gifva, som Marianne så vältaligt
skildrat och Evas ljufva blickar en gång tyckts lofva
honom ...

Mer eller mindre liknande original till denna
fantasi hade han ju också i verkligheten sett hos flere
af sina kamrater, hvilka som fattiga löjtnanter gift
sig med rika borgardöttrar eller andra flickor, hvilka
de aldrig skulle hafva valt, aldrig älskat och icke ens
skulle hafva fäst någon uppmärksamhet vid, om icke
<i>rikedomen</i> mutat deras smak och omdöme och till och
med deras tycke.

Nåväl, hvarför skulle icke han göra på samma
sätt? När allt kommer omkring, är ju den idealiska
lycka omöjlig, hvarom man i den första ungdomen
drömmer; och det är alltid mindre hårdt att misstaga
sig om en likgiltig qvinna än om sin kärleks
föremål ...

"Låt gå! ... Låt gå ... Det der är just den
vanliga marschen ..." hviskade Vilfrid och reste sig upp.
"Man måste taga verlden sådan den är," fortfor han
i sin monolog, "man måste återkomma ifrån sina
barnsliga föreställningar om sin egen afskildhet från hopen,
sin fariseiska tro, att man är någonting egendomligt,
en varelse helt annorlunda än andra, att man lefver
sitt eget lif och har sin egen verld, oberörd af de
lumpna sorger och fröjder, den småaktiga äflan och den
simpla fåfänga, som röra sig omkring oss ..."

Så tänkte Vilfrid i detta ögonblick, och det var
nästan detsamma, som framstått i Evas själ vid
bemödandet att förlika hjertats och förståndets fordringar
eller rättare vid försöket att, liksom hon, rättfärdiga
sin egen svaghet.

Han smålog med ett slags bitter ironi öfver sig sjelf
vid upptäckten, att han ända hittills i många
afseenden tänkt som räfven om rönnbären i fabeln: han hade
trott sig förakta hvad han icke kunde vinna och trott sig
oåtkomlig för svagheter, som likväl funnos inom honom.

Och huru mången stolt, enslig och tystlåten natur
har icke i missmod och ledsnad trott detsamma, tills den
slutligen helt ödmjukt underkastat sig den likväl långt
ifrån nedsättande sanningen, att vi alla mer eller
mindre följa samma eviga slentrian och trampa i
hvarandras spår på lifvets långa, enformiga stråkväg, att
vi nästan alltid förvillas af samma irrsken, stappla
emot samma stenar, vika af på samma villostigar,
stanna häpna och försagda öfver samma tillfälliga
oväder eller krossas af samma åskslag, utan att den
ena har något nämnvärdt företräde framför den andra.

Vilfrid önskade och hoppades för sin framtid precis
detsamma som alla andra, och i detta ögonblick beredde
han sig att handla just som hvar och en i hans ställe
skulle hafva gjort.

"Nåväl, ja!" utropade han helt högt och muntert
för att öfverrösta sin sista tvekan. "Jag drar ju den
högsta möjliga vinsten i ödets lotteri ... Hvad vill jag
mer begära? ... Jag kan icke älska den der lilla
sömniga judinnan så, som jag skulle vilja, men ...
kärleken är endast en dårskap ..."

Han ämnade genast sätta sig ned och skrifva till
mamsellerna Sebylon för att meddela dem deras aflidne
brors önskan och begära deras bifall till denna önskans
uppfyllande.

Om den obetydliga omständigheten hade inträffat,
att det på hans skrifbord funnits ett rent
postpappersark, så skulle kanhända hans framtid varit bestämd
och hans öde afgjordt inom några minuter; den vackra
Jozima skulle hafva blifvit hans hustru och hela hans
nyss framstälda fantasi kanhända blifvit en
verklighet, men händelsevis fanns der icke något lämpligt
papper; han skulle öppna lådan i bordet för att skaffa
sig ett ark, men tappade nyckeln, då han ville sätta
den i låset.

Den föll ned i papperskorgen, som stod under
bordet, och försvann mellan upprifna kuvert,
öfverkorsade ritningar, matematiska uträkningar och
papperslappar af alla slag.

Under det han sökte efter den, kastade han några
papper på golfvet, och bland dessa kommo hans ögon
att falla på ett, som han visste, att han aldrig sett
förut och der hans eget namn, något besynnerligt
stafvadt, genast fäste hans uppmärksamhet.

Han upptog detsamma och fann, att det var ett
bref, skrifvet med en stor och ojemn stil, på styft,
smutsigt papper och adresseradt till hans städerska,
"Dygdädla jungfru Christine Andersson", tydligen läst
och sedan ditkastadt af egarinnan.

Ehuru ingenting tycktes kunna vara mindre
intressant för kapten Vilfrid, hade han emellertid knappt
kastat en blick på detta bref, innan han, glömmande
både den förlorade nyckeln och den tillämnade
skrifvelsen, gick att sätta sig i soffan för att långsamt och
med yttersta uppmärksamhet genomläsa detta både till
stil och koncepter något orediga meddelande, som
mottagarinnan icke tycktes hafva fäst synnerlig vigt och
värde vid.

Han skiftade färg och andades tungt under
läsningen deraf, och då han slutat, syntes han så
tankspridd och förvirrad, som om han icke vetat, hvar
han befann sig.

*

Dagen derpå hade kapten Vilfrid begärt permission
och rest ifrån Stockholm.

Hvad kunde det väl hafva varit, som så med ens
öfverkorsat eller åtminstone uppskjutit hans så
förståndiga och välbetänkta framtidsplaner, och skulle man
kunna tro något så orimligt, som att städerskans bref
hade förändrat hans tankegång och var orsaken dertill.

Så var det emellertid; ty detta bref, skrifvet
redan för ett par månader sedan af en vän till
jungfru Christine, innehöll, troligen med anledning af
Vilfrids vistande som hyresgäst hos jungfru Christines
matmor, fru Lökén, bland en mängd andra för
brefskrifvarinnan intressanta nyheter, en temligen redig
och sammanhängande berättelse om det uppträde, som
passerat hos sömmerskan på Söder för mera än ett år
sedan, då Eva Bleckert blef underrättad om kapten

Vilfrids förlofning med mamsell Tullbom och lika så
fullkomligt missleddes med afseende på Vilfrids tankar
och känslor, som han misstog sig om hennes.

Evas bestörtning och sorg häröfver, som hon trodde
sig hafva dolt så väl, tycktes likväl icke hafva blifvit
någon hemlighet för brefskrifvarinnan, troligen till följd
af de vanliga gissningarna i dylika fall, som rätt ofta
träffa sanningen, och brefvet slutade med att i
förbigående omtala, det Eva varit sjuk hela vintern, och
som hon ansågs hafva lungsot, kunde hon visst icke
lefva länge.

Alltsammans var emellertid berättadt utan något
särskildt intresse, men interfolieradt med några uttryck
af dessa likgiltiga beklagelser, som äro så plågsamma
och obehagliga både för dem de angå och deras
verkliga vänner, och inblandadt i andra, för de 
korresponderande jungfrurna mera enskilda saker.

Hos Vilfrid förorsakade emellertid underrättelsen
om Eva så mycket mera bestörtning, som den för
första gången hos honom väckte en misstanke om
verkliga förhållandet.

Blotta föreställningen, att Eva verkligen hade
älskat honom och misstänkt honom för falskhet och
lättsinne, verkade en så häftig rörelse, att alla hans
nyss för sig sjelf så diktatoriskt uttalade åsigter om
kärlekens opålitlighet och flyktiga lycka med ens voro
glömda.

Naturen med dess rena och enkla lagar är i alla
händelser ändock till sist den enda verkliga auktoritet
vi ega, och alla våra hårdragna slutsatser, våra
sofismer och konstlade teorier falla som bristande
såpbubblor för ett ädelt hjertas ursprungliga och riktiga
instinkt.

Vilfrid hade sökt att öfvertyga sig sjelf, det
verlden icke kunde skänka honom något bättre än
rikedom, anseende och en skön hustru, och midt i sina
berusande tankar om all denna afundsvärda glans,
dessa förföriska qvinnor, framstod minnet af den lilla
bleka, tynande och misskända flickan, utan alla yttre
företräden, arbetande för sitt knappa och torftiga bröd
och i detta ögonblick kanske döende med kärleken till
honom i sitt hjerta.

Ett doft, ofrivilligt rop af ångest bröt vid denna
tanke fram öfver hans läppar.

Det var icke längre värdt att söka bedraga sig
sjelf; det var <i>henne</i> han älskade och som han ville
ega till maka, för henne han ville arbeta och lida,
om så fordrades, och med henne han ville ännu i
döden ställa sig hand i hand inför Guds ansigte.

Han kände det nu med ens och med fullkomlig
klarhet, och allt annat blef i detsamma underordnadt.
Det var kanhända för sent; de voro kanske för alltid
skilda åt, men hvad han med visshet kände, det var,
att han lika litet kunde blifva den rika och vackra
Jozimas man som den ädla och stolta Mariannes.

Eva bodde mer än en half mils väg ifrån
järnvägsstationen, och på samma gång, som Vilfrid der steg
ur kupén, syntes äfven lektor Gallgren klifva ned ifrån
en tredje klassens vagn.

Det var en söndagsmorgon, och lektorn brukade
åtminstone hvarannan söndag helsa på sin fästmö.

Eva mottog honom alltid lika vänligt och lugnt,
men den hederlige skolkarlen kunde icke dölja för sig
sjelf, att hon för hvarje gång syntes mera sjuk och
matt, mera tyst, likgiltig och tankspridd.

Hon åhörde redogörelsen för de arrangementer
till hennes trefnad och komfort, som lektorn vidtagit
för deras blifvande bosättning, men leendet, med hvilket
hon besvarade hans vänliga ord, var tomt och själlöst,
och det hände icke sällan, att, då han sedermera för
att roa henne fördjupade sig i riksdagens "intressanta"
förhandlingar, politikens förvecklingar eller
skolgossarnes upptåg och kollegii beslut, hon icke ens
uppfattade hans anmärkningar. När härtill kom, att
näsduken, som hon då och då förde till sina läppar, ofta
blef fläckad af blod och en olycksbådande hosta afbröt
hennes försäkringar, att hon var fullkomligt frisk och
icke kände någon smärta, så blef Gallgren allt mera
bekymrad och visste i sin välmening och sin verkligt
oegennyttiga ömhet icke, om han borde uppskjuta eller
påskynda deras förening.

Nu hade han emellertid rådfrågat en af sina
vänner, en läkare, och som desse i sin naturvetenskapliga
menniskokärlek och kosmopolitiska vishet vanligen anse
äktenskapet såsom ett suveränt medel för alla möjliga,
både andliga och lekamliga brister hos det svagare
könet, så tillrådde han att hålla bröllop med det första.

Lycklig och belåten med detta definitiva beslut,
ämnade lektorn i dag meddela Eva, att han uttagit
lysning till nästa söndag, och förde i sitt hjertas glädje
med sig en vacker bukett, som han ville förära henne.

De båda herrarne hade ingen aning om
hvarandra, och ehuru de verkligen kände hvarandra till
utseendet, voro båda för tillfället allt för mycket
upptagna af sina egna tankar för att märka något
omkring sig.

Gallgren hade, som nästan alla läskarlar, ett
verkligt raseri att promenera; han skulle kunnat gå till fots
utan uppehåll huru länge som helst och ansåg
trötthet i följd af fotvandring endast som en falsk
förevändning att stanna. Man kunde med fullt skäl säga,
att han tillhörde den "peripatetiska skolan", ty till
och med under hans ömmaste samtal med sin
trolofvade gick han ifrigt fram och åter i hennes lilla
kammare, så att han, under hälften af föredraget, alltid
vände ryggen åt henne, utan att dermed mena den
minsta sidovördnad eller ega någon aning om den
nervösa oro och plåga, som hans hårdt knarrande
stöflar och vinddraget i rummet förorsakade henne.

I följd af denna mani hade han alltid, ifrån den
första gången då han ännu icke kände vägen, gått
till fots ifrån stationen, och med hatten något skjuten
bakåt nacken, käppen i handen, glappande galoscher
och buketten väl omlindad med mossa och sträckt
framför sig som en tiggarpåse satte han i gång med
farten af en dressin.


Huru oöfverträffliga hans ben, såsom sådana, än
voro, så kom likväl kapten Vilfrid, hvilken skaffat sig
ett åkdon, fortare än han, och innan lektorn ännu
hunnit mer än halfvägs, hade Vilfrid stannat vid
kyrkan och stigit ur.

Härifrån ämnade han gående och helt försigtigt
närma sig det lilla skolhuset, der han visste, att Eva
bodde, och småningom rekognoscera terrängen innan
han vågade visa sig eller uppsöka henne.

Hvem vet, kanske skulle han finna det hittade
brefvets uppgifter alldeles oriktiga, finna att Eva
längesedan glömt honom och se att hon var frisk,
lycklig och nöjd, utan en tanke på honom, och han
skulle då, döljande sina egna känslor och intryck,
aflägsna sig, sedan han kanhända måst visa sig endast
såsom en gammal bekant, hvilken tillfälligtvis
kommit hit.

Att hennes omtalade förlofning med lektor
Gallgren varit ett misstag, hade han, strax efter sin egen,
fått veta, och det föll honom derför icke in, att den
sedermera verkligen blifvit ingången, så mycket
mindre som brefvet, hvilket var skrifvet för längre tid
sedan, icke nämde ett ord om den saken.

Huru gerna hade han icke velat ega förmågan
att göra sig osynlig i detta ögonblick, då han gick
fram till den lilla rödmålade byggningen, som låg der
så ensligt vid vägen; han skulle då kanske kunnat
med en enda blick förvissa sig om förhållandet der
inom och kunna fly derifrån, utan att någon hade en
aning om hans besök och hans missräkning; nu måste
han äfventyra att blifva sedd och kanske igenkänd
redan på afstånd, och sanningen skulle möjligtvis blifva
gömd och förklädd, innan han hunnit ertappa den.

Denna fruktan tycktes likväl vara öfverflödig, ty
förstugudörren var stängd, och huset tycktes vara
alldeles tomt, ingen syntes till, alla menniskor voro
troligen i kyrkan, och endast en liten flicka långt bort
på andra sidan satt vid vägkanten för att vakta en
ko, som betade bredvid henne.

Man hade, söndagen till ära, strött enris på
trappan och krattat sanden nedanför; en sällsam tystnad
och frid herskade rundtomkring nejden och verkade
en beklämning och ångestfull bäfvan hos Vilfrid,
hvilken kom direkte ifrån stadens buller och feberaktiga
brådska, medförande sina egna brokiga och stormiga
tankar och häftiga lidelser.

Tyst och liksom vördnadsfull gick han rundt
omkring huset, utan att möta någon, och öppnade
slutligen grinden till trädgården för att der helt stilla
och tåligt vänta, att någon skulle synas, som han
kunde tilltala för att fråga efter Eva.

Det var nu åter vår, tulpanerna stodo utslagna
på rabatten, och kring äppelblommorna och de
honungsdoftande krusbärshäckarne surrade bien och humlorna,
utan att hindras i sitt arbete af söndagens hvila.

Den lilla trädgården liknade en enda
blomsterbukett, och längst ned vid gärdesgården under ett par
stora syrenbuskar fanns en bänk der Vilfrid tänkte
slå sig ned, öfvertygad att det just var ifrån Evas
öppna fönster der på gafveln midt för honom, som den
hvita gardinen fläktade öfver några blomkrukor.

Han hade emellertid ännu icke hunnit fram, då
han märkte, att en korgstol stod på sidan vid bänken
längst in i skuggan af buskarne, och skymten af en
ljus klädning visade honom, att ett fruntimmer satt i
den lilla bersån.

Han stannade orörlig, anande genom sitt hjertas
häftiga slag, att det var <i>hon</i>, som han sökte, och för
att icke genast blifva sedd vek han af på en annan
sandgång och närmade sig sakta mellan
krusbärsbuskarne.

Ja, det var verkligen Eva; nu såg han henne
fullkomligt mellan de blommande grenarne; hon hade
suttit och läst, boken låg ännu uppslagen på hennes
knä och händerna hopknäpta deröfver, men hon var
blek som narcisserna, hvilka lågo på bänken bredvid
henne, och de långa ljusbruna hårflätornas tyngd
tycktes nästan hafva böjt hennes hufvud bakåt emot

stolsryggen; hennes läppar voro färglösa, och ögonen
syntes förstorade genom den djupa blåaktiga skuggan
derunder.

Af hennes orörliga ställning och det stela
uttrycket i hennes ansigte skulle han nästan hafva trott
henne vara död, om han icke sett hennes blickar,
strålande af en fuktig glans, skåda upp i de
framtågande silfvermolnen på himlen öfver henne.

Hon hade aldrig haft någon liflig rodnad eller
någon stark kropp, men Vilfrid fann henne likväl nu
smärtsamt aftärd, och det föreföll honom, som om den
sista flämtande lifskraften i denna fina, luftiga
skepnad skulle kunna fly i hvilket ögonblick som helst.

Att plötsligt finna en dylik förändring hos dem
vi älska slår oss med förfäran, och i första
förskräckelsen tro vi instinktlikt, att vår egen varma famn
är det enda, som kan qvarhålla den flyende och rädda
åt oss dess lif.

Detta var åtminstone Vilfrids naturliga och
oöfverlagda känsla. Han trodde sig icke behöfva några
ord, någon förklaring; i detta hvita, genomskinliga
ansigte och i dessa ljufva, svärmiska och sorgsna
blickar såg han bekräftelsen på allt hvad han både
fruktat och hoppats, och utan all vidare besinning
skyndade han fram, knäböjde framför henne, fattade
hennes händer och hviskade öfverväldigad af rörelse:

"Eva! Eva! det är då sannt, att du misstrott
mig ... att du lidit deraf och att du älskar mig ...
Jag ser det ... jag vet nu allt, och jag är här ..."

På den unga flickans kinder framträdde tvenne
skära rosor; hennes ögon sänkte sig i sällsam
förvirring och undran ned till den knäböjande; hon
tycktes icke fatta hans verkliga närvaro, utan anse den
som en villa af hennes egna sinnen, och hennes
läppar uttalade helt tyst hans namn, liksom i en dröm,
utan att hon rörde sig ur stället eller tänkte på att
draga tillbaka sina händer, som han höljde med kyssar.

"Jag är här ... jag är fri, och jag har
återfunnit dig ... Eva, vi skola ändtligen blifva lyckliga ...
jag är icke längre fattig och beroende som förr ... jag
kan nu bedja dig att blifva min hustru."

Vid dessa ord vaknade ändtligen Eva upp ur den
döfvande förvirring, som hållit henne fången; hon
rodnade ända ned på halsen, tårarne fylde hennes
ögon, och i det hon försökte att resa sig upp, sade
hon med sväfvande röst:

"Hugo! ... Kapten Vilfrid, ni misstar er ... jag ...
jag är ... jag kan icke blifva er hustru ... det är för
sent ... för sent ..." och hon tryckte händerna med
ångest till sitt hjerta.

"För sent? ... Hvad menar du ... Älskar du mig
då inte?"

"Jag får icke mera älska ... Jag har gifvit min
tro åt en annan," tillade Eva med allvar och
tillkämpadt lugn, i det hon visade på guldringen, som omslöt
hennes finger.

Vilfrid hade rest sig upp, han tog ett steg
tillbaka och sade häftigt och bittert:

"Du följde då mitt exempel ... Nå väl, en
trolofning är ingen vigsel ... hvem är det, som har större
rätt till dig än jag?"

"Det är en man, som vet, att jag aldrig skall
svika min tro, och som väl är värd den aktning och
tillgifvenhet jag känner för honom."

"Ah! jag förstår ... det är den gamle Gallgren ...
men han skall vara en högsinnad och ädel man, och
jag tror, att han återger dig ett löfte, som skulle göra
er båda olyckliga ..."

"Ni bedömer honom ganska artigt, kapten
Vilfrid!" sade i detsamma en sträf och högljudd röst
bakom syrenhäcken, och lektor Gallgren sjelf
framträdde, varm och dammig, med uppknäppt väst och
ett utseende så bistert, som om han uppträdt midt i
en samling af "stimmande" skolpojkar.

Han stötte käppen djupt ned i jorden, så att den
blef stående der, som om han planterat ett
stridsbanér, lät den stackars halfvissnade buketten, som han
burit så troget, falla till Evas fötter och mottog henne
sjelf i sina armar, då hon gråtande kastade sig i hans
famn och hviskade:

"Tro icke, att jag vill bryta mitt löfte ... Jag 
tillhör dig."

"Och du vill ännu blifva min hustru?" frågade
lektorn med något mildare röst.

"Ja ... ja ... om jag lefver ..." hviskade Eva sakta.

Gallgren vände sig till hälften bort, harskade sig
ett par gånger liksom vid sitt uppträdande i skolkatedern, 
for med näsduken öfver pannan och sade slutligen:

"Men du skulle icke länge lefva ... jag ser det
nog ... du älskar honom, det kan icke hjelpas ... trösta 
dig; jag har stått här bakom en stund och hört
och sett och begripit alltsammans ... Gamle Gallgrens
roll som fästman är slut ... Det återstår honom blott
att försvinna."

Han lade med rörelse den nästan vanmäktiga Eva
i Vilfrids armar, drog ringen ifrån sitt eget finger och
sköt den på hans samt vände sig om med en ytterligare 
harskning, som hördes ända bort till vallflickan
på andra sidan om trädgården.

Innan de båda älskande, öfverväldigade af sin
lycka, hunnit sansa sig efter det oväntade afbrottet,
hade den kärfve, men ädelsinnade mannen ryckt upp
sin käpp, satt hatten till rätta och skyndat ut ur 
trädgården med en så lidande fart, att man redan såg 
honom långt bort på landsvägen, der han först stannade
ett ögonblick för att hvifta tillbaka med sin blårutiga
näsduk och sedan torka sina ögon, innan han fortsatte
vägen till banstationen.

*

En månad derefter förde Vilfrid sin unga hustru
till Italien, i hvars milda luft han hoppades, att hennes 
helsa skulle fullkomligt återställas.

*

</chapter>


GRÖNA BLAD.

RESESKIZZER OCH MINNEN

AF

CLAUDE GERARD.

SVENSKT ORIGINAL

STOCKHOLM.
ALBERT BONNIERS FÖRLAG.



<chapter name="Förord.">
<h2>Förord.</h2>

Då man genomser sina små anteckningar och
minnen från en längre resa, blir man ofta helt
öfverraskad af deras mängd; der fins i synnerhet
ett helt herbarium af torra blommor och blad.

Blommorna hafva förlorat både form och färg,
men bladen ega ännu en smula likhet med hvad
de varit. — Det är några af dessa jag här hopsamlat; 
minnet har dervid inför mig sjelf återgifvit
dem lif och friskhet; måtte de inför andra icke
synas allt för torra och färglösa!

*

</chapter>




<chapter name="I. Den preussiske grenadieren.">
<h2>I.</h2>

<h2>Den preussiske grenadieren.</h2>

Det var på våren 1872, som jag en afton befann
mig i den lilla schweiziska staden Neuchâtel.

Minnena från det förfärliga fransk-tyska kriget voro
då ännu helt friska öfverallt, och det lilla äfventyr,
som träffade mig i Neuchâtel, gaf mig sjelf ett så bjert
och lifligt intryck af dess fasor, att det kostade mig
flere nätters sömn och länge lefde upprörande i min
hågkomst.

Schweiz är ett hänförande land, hvem vet icke
det, och dess invånare veta det allra bäst, ty de lefva
till största delen på ingenting annat än att visa det för
nyfikna främlingar, hvika ständigt komma hit för att
med sitt guld betala åsynen af dess tjusande sjöar,
bråddjup och gletscher.

Vi hade tillbragt vår dag med att ströfva omkring 
i den lilla romantiska staden vid Jurabergens
fot, vi hade egnat en mycket flygtig blick åt dess
vackra, moderna byggnader, gjort en promenad i parken 
vid sjöstranden och dervid känt en verklig beundran 
för alla Neuchâtels kattor och pojkar, som tydligen 
voro mycket sediga och väl uppfostrade, efter
de kunde förmås att respektera alla de vackra foglar 
af flere slag, som voro inneslutna i en stor
volière, utstäld i skuggan mellan buskar och blommor, 
ökande ställets behag, då de uppstämde sina sånger 
och bygde sina bon, utan att ofredas af någon.


En dylik prydnad skulle säkert vara omöjlig på
en offentlig plats i Sverige, der yttre skicklighet och
aktning för allmän trefnad just icke höra till dygderna.

Vi hade förvånats öfver det romantiska
utseendet af kantonens cellfängelse, som ofvanför staden på
bergsluttningen, inbäddadt i murgröna och med den
herligaste utsigt öfver sjön och Alperna på andra sidan,
icke framkallade den minsta tanke på brott och straff,
fångkost och tvångsarbete, utan snarare på
riddarsagornas vackra fröknar, troubadurer och serenader.

Då man fortsätter vägen der förbi åt öster,
kommer man först till det gamla slottet, hvars äldsta del
qvarstår sedan tiohundratalet, men hvars tjocka murar,
med små fönster och besynnerliga vinklar och torn,
tyckas kunna stå i evighet; dess årtal, vapensköldar
och bilder af sten äro dock så nötta af regn och vind
under fem sekler, att de nästan äro otydliga under
möglet och mossan, som betäcka dem.

Strax bredvid ligger Neuchâtels Eglise de
Nôtre-Dame.

Bland alla gamla, mörka och spöklika katolska
kyrkor jag sett har ingen gjort ett så dystert och eget
intryck på mig som denna.

Den ligger omgifven af ofantliga valnötsträd och
lindar, hvars täta löfmassor öka skymningen der inne
och hvars murkna skröpliga stammar på flere ställen
äro lappade med bräder, murbruk eller bleckplåt, men
hvars vidsträckta grenar och friska löf ännu grönska,
frodas och lemna svalka liksom för hundra år sedan.

Jag hade länge suttit på en bänk der i skuggan,
uttröttad af en lång promenad, och såg just med
förvåning och tillfredsställelse den möda och omsorg,
hvarmed några arbetare, uppstigna i det gamla trädet öfver
mitt hufvud, sökte att åter sammanfoga och med
jernband fästa tvenne stora frånfläkta grenar, hvilkas
förlust skulle hafva vanstält det vackra åldriga trädet
och påskyndat dess död.

Ändtligen var jernbandet sammannitadt, den ihåliga
stammen fyld med lera, stöttorna borttagna, och
karlarne gingo sin väg.

"Så skulle man icke hafva handlat hemma hos
oss", tänkte jag, ty der har man väl smak och sinne
för att plantera, ofta med mycken kostnad och besvär,
men sällan att omhulda och vårda hvad som redan
finnes.

De bortskrämda sparfvarne återkommo nu
qvittrande till sin gamlo fristad mellan löfven, och jag reste
mig upp för att gå in i kyrkan, som stod öppen.

Jag hade flere gånger varit der inne förut, och
det var alls icke för att betrakta dess mångfaldiga
spetsiga hvalfbågar eller gamla underliga bilder och
målningar, utan ett helt annat skäl, som denna qväll lät
mig träda inom den tunga halföppna porten.

Jag hade nämligen fått i mitt hufvud, att der
inne fanns någonting, hvars naturliga tillvaro jag icke
kunnat fatta, och det var förklaringen deröfver jag nu
ville söka.

Under mera ovanliga och nya förhållanden blir
man lätt, om icke "en martyr för sin fantasi", så
åtminstone dupe deraf; man har i synnerhet svårt att
tro, det dessa otaliga gamla murar, hvalf, kyrkor och
torn i det främmande landet stå der helt tomma och
oskyldiga, obebodda af både lefvande och döda,
liksom förbisedda och glömda både af menniskor och
andar, och man blir nästan förundrad och misslynt vid
upptäckten, att icke en bland hundra af alla de
mystiska föreställningar och bilder, som ens egen inbillning
framkallat och placerat der, ega ens en aldrig så liten
verklighet till grund och anledning; man tycker, att
det är en riktig skada, att så romantiska, så
egendomliga ställen och scener skola sakna ett passande
staffage: lif och skådespelare i öfverensstämmelse dermed.

Qvällen förut hade jag händelsevis gått in i
kyrkan. Den har formen af ett kors; och fram i choret,
bakom en kolossal Kristusbild, står ett grafmonument
öfver de gamla grefvarne af Neuchâtel. Jag hade
stannat framför en madonnabild, uppsatt på en pelare
vid ett af sidohvalfven, och medan jag beskådade den
klumpiga och illa gjorda dockans granna guldbroderade
kjol och hela hennes för öfrigt moderna toalett, med
skärp, handskar och blomsterbukett, tyckte jag mig höra
några ord helt sakta hviskas i mitt öra.

Förvånad vände jag mig om, öfvertygad, att någon
kommit in och stod bakom mig, men der fanns ingen
menniska; kyrkan var tom, jag hade misstagit mig.

Då jag emellertid åter vände ansigtet emot
bilden och lutade hufvudet i samma ställning som nyss,
upprepades samma ljud.

Helt öfverraskad och undrande stannade jag
orörlig och hörde då med full säkerhet, att någon talade
tyska helt sakta och i en klagande ton.

Man talar i allmänhet icke detta språk i
Neuchâtel, och jag var derför så mycket mera öfvertygad,
att det icke var ett misstag af mig, ehuru jag å andra
sidan icke kunde förklara förhållandet, då jag stod
temligen långt ifrån muren, helt fritt, utan något stöd,
och kunde se rundt omkring mig på alla sidor.

Nu upphörde den sällsamma hviskningen; jag
hörde endast ett svagt prasslande ljud, liksom då man
skrynklar ett papper, och sedan var allt tyst.

Man röner emellertid ett rätt besynnerligt intryck
af att helt tätt bredvid sig höra en menniskoröst utan
att se eller kunna upptäcka någon i sitt grannskap,
och jag kände en egendomlig kyla öfver mitt ansigte
dervid.

Jag dröjde qvar ännu några minuter, men ingen
lefvande varelse hvarken hördes eller syntes, och då
jag gick omkring till de andra choren, stärktes jag i
den öfvertygelse jag förut fattat, att jag verkligen var
helt ensam och att kyrkan troligen icke ofta
begagnades till gudstjenst, ty der var ostädadt och
dammigt öfverallt.

Den hviskning jag hört hade emellertid liknat
de samtal man tycker sig höra i drömmen och hvaraf
man icke uppfattar annat än ljudet, ty icke ett enda
ord deraf mera än namnet <i>Frans</i>, upprepadt i en
sönderslitande ton, var jag i stånd att tydligt urskilja.

Då jag åter kom ut på kyrkogården, mötte jag
en sakristan, som kom ifrån klostret, hvilket ligger
strax bredvid på andra sidan; han hade några nycklar
i handen och kom för att stänga kyrkan för natten.

Min första naturliga känsla var att berätta honom
hvad jag hört och fråga, om han kände till det
sällsamma ekot i hvalfvet, ty det kunde ju icke vara
något annat än ett af dessa akustiska fenomen,
tillfälliga eller med afsigt och konst frambragta, hvilka
stundom finnas i gamla slott och kyrkor och som nu
låtit mig af en händelse få höra något samtal,
kanhända fördt i en af klostrets celler.

Han svarade mig emellertid mycket dumt och
oredigt och uttalade slutligen sin egen förmodan, att
det var madonnan, som värdigats meddela sig på detta
sätt, och dermed fick jag låta mig nöja.

Jag gick hem till hotellet, der vi bodde, men
föresatte mig att dagen derpå vid fullt dagsljus ännu en
en gång pröfva den underbara bildens förmenta
språksamhet.

Det var derför jag nu gick in i den gamla
kyrkan, som var lika tom och tyst som vanligt, men
der den nedgående solens strålar smögo sig genom de
rörliga löfven utanför och lyste på stengolfvet, brutna
och färgade af det målade glaset i fönstren.

Förgäfves intog jag emellertid alla möjliga
ödmjuka och lyssnande ställningar framför den granna
madonnan; jag hörde ingenting och var också nästan
nöjd att icke få någon lösning af gåtan, hvilken
troligen var så prosaisk och enkel, att jag skulle blifvit
helt förtretad deröfver.

Då jag emellertid gick för andra gången rundt
omkring hufvudaltaret förbi den gamla marmorkistan
der bakom, såg jag på golfvet bredvid densamma ett
hopskrynkladt papper; det var styft, smutsigt och
flottigt och innehöll ingenting, men det föll mig
likväl in, att det just varit ljudet af detta papper, som
man hopkramat och kastat ifrån sig, hvilket jag hört
qvällen förut.

Jag granskade stället nogare och märkte, att
mellan grafvården och altaret var en öppning, hvarifrån
en flik af en gammal chorkåpa, bårtäcke eller något
dyklikt syntes, och då jag trängde mig in deremellan,
upptäckte jag i det trånga rummet på golfvet en
utnött sammetsduk, dammig och trasig, men med tydliga
tecken, att någon helt nyligen måtte hafva legat derpå,
ty de skarpa, hårdt sammanpressade och
jemförelsevis damfria vecken i tyget tycktes bevisa detta.

Om det verkligen var detta papper jag hört, så
skulle jag ju också möjligen kunnat höra de ord, som
uttalats af någon, hvilken legat inkrupen här bakom;
men hvem skulle väl hafva valt en så obeqväm och
besynnerlig plats för ett samtal eller en kanske
omedveten monolog?

Huru som helst så beslöt jag att återkomma ännu
en annan gång tidigare på qvällen eller vid samma
tid som dagen förut, ty det kunde ju hända, att den
hviskande träbilden, likt Egyptens sfinx, fick ljud endast
vid en viss tid och belysning.

Då man med god vilja och stark inbillning söker
ett äfventyr, så skall det vara en synnerlig otur, om
man icke träffar på något, äfven om det icke skulle
motsvara ens önskan och väntan.

I de katolska kyrkorna finnas sällan några
bänkar, och här fanns icke ens någon af de många
bönstolar, som annars bruka uppfylla gången; då jag
tröttnat att lyssna förgäfves bredvid pelaren, der jag stått
qvällen förut, satte jag mig ett ögonblick ned i en
biktstol vid väggen strax bredvid.

Dessa biktstolar likna vanligen en skyllerkur
eller ett litet skåp med en gardin af svart
ylletyg framför i stället för dörr och med ett litet
förgallradt, fyrkantigt hål på framsidan vid bönpallen
för den biktande; der inne finns nätt och jemt rum
för en person, och just som jag väl kommit in i denna
bur, hörde jag kyrkdörren stängas.

I min tanklöshet hade jag dröjt för länge och
glömt, att porten icke var öppen under natten, och
nu var jag troligen instängd.

Det är emellertid bäst att helt och hållet förtiga
mina känslor i detta ögonblick, ty de synas mig nu
lika enfaldiga och barnsliga, som de då i första
ögonblicket föreföllo mig pinsamma och obehagliga.

Hvad skulle jag göra? Jag hade icke mod att följa
min första naturliga böjelse att ropa af alla krafter,
jag kände mig rädd för min egen röst, för att röja
min härvaro, och mina rop skulle dessutom troligen
icke hafva hörts af någon.

Hvilket odrägligt äfventyr! Att sitta en hel natt
i en unken biktstol i denna gamla kyrka, der spöken
och andar tycktes mig böra tassa och hviska i hvarje
vrå och der mörkret redan gjorde bilder och altaren
otydliga.

Det var emellertid ännu temligen tidigt; kanhända
att jag misstagit mig; det gälde åtminstone att
undersöka detta, och innan jag ännu hunnit ordna mina
tankar, skyndade jag ut ur den dammiga kuren och
sprang till dörren.

Den var visserligen tillstängd och nyckeln
urtagen på andra sidan, men den kunde öppnas inifrån,
och jag var således fri.

Man skrattar visserligen sedan åt en dylik
enfaldig panik, men den är icke dess mindre för tillfället
ganska obehaglig, och jag gjorde mig sjelf ett
högtidligt löfte att åtminstone aldrig mera söka mig
hviloplats i en biktstol.

Glad att hafva sluppit ifrån den inbillade hemska
arresten, glömde jag helt och hållet min äfventyrslust
och sköt upp den tunga dörren på vid gafvel för att
aflägsna mig, men stannade likväl med ens på sjelfva
tröskeln, ty just i detsamma såg jag, att någonting
rörde sig fram i choret vid grafvården.

Det behöfdes icke mer för att åter väcka mitt
intresse och låta mig glömma det obehag jag nyss rönt;
helt tyst drog jag mig åt sidan och stannade bakom
dörren, ty en ganska besynnerlig figur kom långsamt
framåt gången och närmade sig allt mera.

Jag hade således icke varit ensam der inne, ehuru
jag gått rundt omkring och icke kunnat upptäcka någon
menniska ... I sanning, dessa gamla halfmörka kyrkor
med alla sina vinklar och skrymslen äro förträffliga
gömställen! ... Jag lyckönskade mig ännu en gång att
hafva kommit ut.

Det var en ovanligt lång karl, klädd i en drägt
af hvit buldan, sådan som fångar eller soldater på
militärlasaretten bruka, han hade en mössa af samma tyg
och hvita filtskor på fötterna; ehuru han passerade helt
nära intill mig, föll det mig icke in att tilltala honom
eller ens göra mig bemärkt, ty det låg någonting hemskt
och besynnerligt i hans bleka nedlutade ansigte, en
själsfrånvaro, liksom han skulle gått i sömnen, hvilket
skrämde mig; och jag var glad, att han alls icke
observerade mig, utan tyst och långsamt försvann på
kyrkogården invid muren bakom träden, der jag sedan såg,
att en liten dörr fanns in åt klostergården.

Skymningen hade nu nästan öfvergått till
mörker, ljus skimrade redan ifrån staden, och jag
skyndade mig hem till hotellet, der mina reskamrater
troligen undrade öfver mitt dröjsmål.

*

Dagen derpå gjorde vi tillsammans med några
andra resande en utfärd ifrån Neuchâtel. Vi 
hemkommo icke förr än sent och skulle lemna den lilla
staden följande dag vid middagstiden.

Jag ansåg mitt äfventyr i den gamla kyrkan hafva
fått en temligen tarflig upplösning, ty jag förmodade,
att den hvitklädde mannen, som kanske haft sin
lägerplats bakom altaret under marmorvården, varit en
förrymd fånge ifrån det vackra cellfängelset strax
bredvid, och att han hållit sig gömd i kyrkan ett par
dagar, innan han försökte komma undan.

I alla händelser hade jag fått alldeles nog af
Eglise de Nôtre-Dame's mystik och stälde min promenad 
åt ett annat håll, då jag helt tidigt följande

morgon för sista gången ville njuta af den herliga
utsigten öfver sjön ifrån bergshöjderna.

Innan jag hunnit dit, stannade jag emellertid ett
ögonblick på landsvägen ofvanför staden, vid den lilla
floden Seyons utlopp; man har ledt den genom en
tunnel eller ett muradt hvalf i berget, och då den
kommer ut i dagen, bildar den ett ganska vackert
fall, innan den störtar sig i Neuchâtelsjön nedanför.

Som jag stod der, betraktande den framrusande
vattenmassan och döfvad af dess dån, kände jag, att
någon vidrörde min axel.

Jag vände mig om och såg till min ganska
obehagliga öfverraskning, att den hvite mannen ifrån Eglise
de Nôtre-Dame stod bakom mig.

Han var klädd alldeles på samma sätt, som jag
sett honom qvällen förut, och hade till och med
filttofflorna ännu på sina fötter.

Jag kunde nu i solljuset få en säkrare uppfattning 
af hela hans figur, som var ovanligt stor och grof,
men ytterligt utmärglad och mager, och hans bleka,
stela ansigte hade ett skygt och dystert uttryck,
hvilket nästan bekräftade min första föreställning om hans
person.

Han förde handen till mössan på militäriskt vis
och, framräckande en liten smutsig ask med några
trästickor uti, sade han på tyska:

"Köp de här tandpetarne af mig!"

Tonen, med hvilken dessa ord uttalades, gjorde
dem snarare till en befallning än en bön; jag
uppfattade dem också på detta sätt och upptog helt
beskedligt och utan alla invändningar min portmonnä, i det
jag frågade hvad de kostade.

"Tre francs!" svarade han i samma ton. Jag
tyckte visserligen, att detta var ganska dyrt för de så
kallade "tandpetarne", hvilka i sjelfva verket sågo ut
att omedelbart vara upptagna på landsvägen och icke
tycktes hafva kostat säljaren mycken möda, men det
syntes icke rådligt att uttala denna åsigt, och jag

lemnade honom penningarne, under det jag helt
vänskapligt och deltagande frågade:

"Ni är kanhända Elsassare och fransk soldat sedan
kriget?"

"Jag är preussare och invalid," svarade han kort.

"Åh, verkligen?" utropade jag och betraktade med
förundran hans resliga och, som det tycktes till det
yttre, alldeles felfria kropp.

"Mitt regemente tillhörde brigaden Goltz, andra
corpsen ..." återtog han hastigt och afmätt, liksom han
stått framför mönsterbordet. "Jag heter ... heter ...
Ah, det mins jag icke, men mitt nummer är 73, och
jag stupade dödskjuten vid La Cluse ..."

Hans ansigte hade blifvit alldeles uttryckslöst,
med en färg, som om han verkligen vore död, ögonen
blefvo glasaktiga, och han famlade framför sig med
handen, liksom han varit blind eller nära att falla i
vanmakt.

"Jag lider nu af ett sår ... af ett förfärligt öppet,
oläkligt sår ... Se här," tillade han, sansande sig och
så småningom återtagande sitt förra utseende, i det
han uppref med häftighet den grofva rocken och
skjortan och visade på det breda ludna bröstet en stor
plåsterlapp.

Förfärad och full af medlidande vände jag mig
bort, men tappade i detsamma de dyrbara tandpetarne,
som jag nyss hade köpt; de spriddes omkring på
landsvägen, der vi stodo, och mekaniskt böjde mannen sig
ned för att uppsamla dem.

Vid denna rörelse lossnade plåstret; den stora,
smutsiga linnelappen föll också ned i dammet på
vägen, och till min obeskrifliga förvåning syntes icke
det ringaste fel eller skavank derunder; hull och hud
voro lika friska och orubbade som rundtomkring den
förskräckliga plåsterlappen; icke ens ett ärr rättfärdigade
dess tillvaro.

Jag kunde icke afhålla mig ifrån ett något satiriskt
leende, då jag, pekande på den förlust han gjort, sade:


"Ah se der, huru ni oskickligt blottar ert öppna,
oläkliga sår."

Han förstod genast min mening, och slående med
sin knutna hand emot bröstet utropade han häftigt och
med vrede, i det han tryckte naglarne in i den fläck,
der det förmenta såret skulle finnas:

"Ni tror mig icke ... Ni inbillar er att jag är en
bedragare derför, att ni icke ser såret ... Ah, om det
vore synligt, så skulle ni icke kunna uthärda dess
åsyn ... Ni småler ... Ni tror det kanske icke, ni, som
kanhända icke ens stuckit er med en knappnål ... Vill
ni, att jag visar er hvad som fins här inom. Kom,
jag vill berätta er alltsammans ... Kom, kom med mig."

Vi hade stått på vägen helt nära bron, som går
öfver strömmen, men alldeles bredvid under de stora
kastanie- och valnötsträd, som växa på den gröna
sluttningen ända upp emot bergen, äro klumpiga stensäten
der och hvar placerade, och det var till ett af dessa,
bredvid en liten rännil, som letar sig väg ned till
landsvägsdiket, der några buskar nästan bildade en berså,
som han nu ställde sina steg och vinkade mig att
följa sig.

Han hade nyss berättat mig, att han <i>stupat</i> vid
la Cluse och sedan att han var invalid till följd af
ett sår, som icke fanns, och det föreföll mig derför
temligen tydligt, att det var i hans <i>hjerna</i> och icke i hans
bröst, som felet låg, eller med andra ord, att han icke
var rätt klok, och ett dylikt sällskap är ljust icke
angenämt, helst det ännu var så tidigt på morgonen,
att jag icke mött en enda annan menniska och icke
heller nu kunde upptäcka någon i närheten.

Emellertid följde jag med, mera af fruktan att
uppreta honom med en vägran än af nyfikenhet, och
satte mig på bänken bredvid honom.

Han stirrade likväl helt tyst ned i gräset vid sina
fötter, under det han stödde armbågarne emot knäna
och omfattade sitt hufvud med båda händerna, samt
tycktes helt och hållet hafva glömt min närvaro.



"Jag såg det jag, förstår ni ..." började han
ändtligen med låg och hemlighetsfull röst, i det han rätade
upp sig och makade sig helt nära intill mig. "Jag
hade länge haft sigte på honom, och nu såg jag
hufvudet öfver vattnet ... Och jag visste hvems det
var ..." tillade han med vildt och förvirradt utseende,
i det han åter med båda händer omfattade sitt eget
hufvud, liksom det varit fråga om detta.

Han tystnade, suckade tungt och tycktes hafva
förlorat den mörka och blodiga tråden af sin
berättelse, ty han upptog ur fickan de silfverslantar han
nyss fått, vände dem långsamt på alla sidor och sade
tankfullt och i en helt annat ton:

"Man kan icke äta de här, inte ... det är
omöjligt det."

"Kanhända ni är hungrig?" inföll jag medlidsamt
och orolig öfver hans tillstånd.

"Hungrig!" utropade han skrattande och med ens
återkommen till sina minnen, som det tycktes genom
detta ord. "Hungrig, jo, derom kan ni vara säker ...
Det är nu två hela dygn, som vi legat här vid
stranden af floden på den frusna marken för att bevaka
de franska fångarne utan att få annat än ett litet mått
konjak ... Min sista ration gaf jag åt den stackars
franske pojken; för han var bara barnet, lika
gammal som ... som ... nå det gör det samma; han dog i
alla fall, och bäst var det; vi hade många nog ändå ...
Fångar öfver allt, vid Daix och Dijon, vid Besançon
och Héricourt ... Förfrusne och hälft ihjelsvultne
efterliggare ... de sleto ondt, de arma satarne, och det var
icke mycket bättre för oss ... Hu, hvad det var kallt!
Snön piskade oss i ansigtet, och blåsten trängde igenom
merg och ben ... Min stackars lilla bror Franz, min
mors yngsta och käraste barn, som alltid varit sjuklig
och klen och from och menlös ... han var icke mer än
sjutton år och tillhörde första åldersklassen, han hade
nu blifvit utskrifven och kommit efter med reserven ...
det var en tur, att vi träffade hvarandra.


"Hvilken marsch öfver Jurabergen! Fyra nätter
utan sömn eller hvila ... Kölden steg till sjutton och
tjugu grader, och de dåliga vägarne voro så hala,
att artilleriet och trossen icke kunde dragas fram af
sitt anspann; hästarne stupade, och vi måste sjelfva
släpa det öfver broar och afgrunder; manskapet
störtade också, men fram måste vi ändå, ty så lydde
general Werders order; och det var Bourbakis armé vi
jagade, förstår ni," tillade han och höjde hufvudet med
en helt lugn och sansad min, i det han kastade det
ena benet öfver det andra. "Det fördömda Côte d'or
var öfversvämmadt af garibaldister och francs-tireurer;
de oroade oss öfver allt, mycket blod hade flutit,
fransmännen voro förtviflade och retade som räfvar i idet, och
ju längre vi kommo ned åt Pontarlier, ju värre blef det ...
Fångarne kunde icke afsändas, jernvägslinien var
afbruten, och de förlades på en holme ute i floden under
bevakning af det unga manskapet, reservcorpsen, som
stött till oss med corpsen Fransecky. Franz var
deribland ... Jag hade ofta burit hans packning åt honom
och mången gång äfven honom sjelf; han var lätt som
en vante, stackars barn ... jag undrade ofta, hvad han
och hans kamrater skulle der att göra, de voro icke
mycket farliga för fransmännen, men väl nedstämmande
och till hinder för oss, gamle soldater ... Han var sjuk
och hade händer och fötter nästan förfrusna, men han
log ändå och ville icke låtsa om det, så länge han fick
följa med mig, men nu skulle vi skiljas."

"Hvad det regnade!" återtog han efter en stunds
tystnad, fortsättande sin afbrutna, förvirrade och nästan
obegripliga berättelse. "Hu, hvad det regnade! Och
regnet var blandadt med snö ... Det var i januari
månad, och floden svälde upp, mörk och bred som en
sjö ... hvarken fångar eller bevakning hade något att
äta eller att värma sig vid der ute på holmen, der de
lågo på den våta, sumpiga marken, hvars gräs och vass
hvarje morgon voro hvita af frost; intet träd gaf dem
skydd, ingen bivuakeld fick tändas för att icke vägleda
garibaldisterne ... Det var långa dagar och ännu längre
nätter.

"Fransmännen, drifna af hunger, köld och
förtviflan, kastade sig hoptals i den iskalla floden för att fly
och hinna andra stranden, och deras väktare, som icke
ledo mindre än de, följde ofta deras exempel; men de
drunknade, utmattade, stela och förfrusna som de voro,
och de som icke drunknade nedskötos af
skyldtvakterna på stranden ... Det var en god öfning i
målskjutning för oss, tyckte officerarne ... En god öfning!
Ja, mycket god, om vi blott till mål hade haft
hufvudena på dem, som tillställt kriget och hetsat
menniskorna som vilda, oförnuftiga djur emot hvarandra ..."

Den stackars förvirrade invaliden skrattade hemskt
och trummade tacktmessigt med fingrarne emot
trädstammen bredvid oss.

"Det var en kulen och mörk dag," återtog han
mumlande och sammanknäppte händerna öfver knäet,
"snömolnen hängde öfver oss, som våta, tunga kappor ...
Man hade lagt ut pontoner i floden för öfvergången ...
'Nu är det snart slut med mig', sade Franz, då jag
tryckte hans hand till afsked, 'men jag får icke dö
bredvid dig och ... det är detta som är svårt ... Helsa
vår mor, om du någonsin kommer hem igen' ... Och
så hvirflade trumman, och de fördes ut, både fångar
och bevakning, för att förläggas på ön midt emot vårt
läger ...

"Den fjerde dagen stod jag på vakt vid stranden
af denna svarta forssande flod, som kröp allt högre
upp på den platta holmen, der vänner och fiender lågo
eller vadade omkring i vattnet, som en skock änder i
en vassdunge ... Hvarken den väntade trossen, som
medförde proviant, eller uppbrottsorder kommo,
lidandet för dem, som lågo derute så godt som i vattnet,
hade hunnit sin höjd, och tålamodet var slut; hvar
morgon kastade man ut i floden ett dussin lik, som
vågorna gömde på den dyiga bottnen ... Då såg jag
Franz stå ute i vassen och göra tecken åt mig, och
jag begrep hans afsigt och vände mig bort ... Det var
skumt, strömmen var strid, och jag trodde aldrig han
skulle hinna land, äfven om han kunde undgå att
observeras af posterna på stranden."

"Just som jag tänkte detta, ropade en officer mig
an; det var löjtnant Zaskow vid andra bataljonen. 'Gif
akt! Se der en simmare igen!' sade han häftigt.
'Gif eld! Skjut den hunden genom hjernan ... Du ser
hans hufvud der borta öfver vattnet ... Fyr!' Han
hade kommenderat, och ... jag lydde, sigtade icke, men
sköt ..."

Han tystnade tvärt, tillslöt ögonen och satt så
orörlig, att andedrägten knappast tycktes gå öfver
hans halföppnade läppar.

"Hvad!" utropade jag rysande. "Ni visste, att
det var er egen bror, och ni lydde?"

"En preussisk soldat lyder <i>alltid</i> order, vet ni
icke det ..."

"Men han är likväl en menniska ..."

"Nej, han är blott en maskin ... jag lydde, jag
sköt och stannade stilla, stel och rak; jag tyckte, att
kulan gått igenom mitt eget hufvud, men jag såg, såg
genom krutröken och skymningen, såg som med tusen
ögon ut öfver vattnet och såg de vackra, ljusa
lockarne, som vår mor så ofta kysst, försvinna under
vågorna i en sky af blod, som utbredde sig deröfver
likt en blekröd slöja ... Djefvulen hade sigtat i mitt
ställe ... Franz var träffad ..."

"Jag hade sett franske bönder bindas och skjutas
som hundar, derför att de velat försvara sitt hem
eller sitt land, sett deras byar brinna och qvinnor
och barn fly, värnlösa, i köld och mörker, jag hade
sett mina kamrater stympade och döende falla bredvid
mig, och jag hade bitit tänderna samman, gjort mig
känslolös derför och gått fram likväl, men nu ... nu såg
jag ingenting annat än denna flytande slöja af blod,
som bredde ut sig allt mer för mina ögon, tills hela
floden tycktes mig vara betäckt deraf ... Och jag ser
den ännu, ser den ständigt; den hänger som ett flor
för mina ögon...."

"Jag trodde det var nog; jag hade gjort min
pligt ... Jag vet icke hvad som sedan skedde; men då
jag åter upplyfte hufvudet, fann jag Franz lik utsträckt

på stranden framför mig. Jag hörde ordet "desertör"
uttalas öfver honom och såg hans öppna, stela ögon
stirra på mig ... mig, hans mördare!"

"Tror ni ännu, att jag är en bedragare ... att
plåsterlappen som jag bär icke döljer ett förfärligt
sår! ... Ett sår, tillräckligt för att göra mig till
invalid?" utropade han, resande sig häftigt upp från
bänken med ett hemskt och besynnerligt skratt, som isade
min kind och skar i mina öron, och då han i
detsamma, med fradga kring läpparne och i häftiga
konvulsioner, föll ned på marken och ryckte grästorfvorna
upp med rötterna, skyndade jag förfärad derifrån för
att skaffa honom hjelp och vård.

Det var icke tio steg till landsvägen, och jag
hade ännu icke hunnit dit, innan jag till min
obeskrifliga tillfredsställelse såg två personer komma
gående ifrån staden.

Den ene var en temligen snyggt klädd karl af
arbetsklassen, och den andre var en qvinna, en af
dessa, vanligen raska, kloka och hyggliga "Soeures de
Charité", som man så ofta påträffar.

De flaxande skärmarne på hennes stora hvita
mössa syntes mig i detta ögonblick som verkliga
englavingar, då jag skyndade emot henne och berättade
mitt tidiga äfventyr och min förskräckelse.

"Ack, det är den stackars preussiske grenadieren.
Vi kalla honom så, ty vi veta icke hans namn ... Det
är just honom vi söka," svarade hon helt lugnt och
tillade, vänd till sin följeslagare:

"Huru länge har ni saknat honom, Mathieu.?"

"Det är tre dagar som han varit borta, utan att
någon sett till honom ... jag har sökt honom öfver
allt," inföll denne och klef öfver diket för att begifva
sig till den sjuke.

"Vi tillhöra betjeningen vid l'Asile d'Aliénés, som
ni ser der nere," tillade nunnan pekande åt staden,
"den sinnessjuke mannen är intagen der; han kom
öfver gränsen med fransmännen i fjor; illa sårad vid
La Cluse, upptogs han nästan döende, och då han
ändtligen tillfrisknade, hade han förlorat sitt förstånd;
men han är vanligen så stilla och fredlig, att han
aldrig behöft instängas eller strängare bevakas."

"Han har tydligen blifvit vansinnig af sorg och
sinnesskakning, snarare än af sina blessyrer," sade
jag deltagande.

"Ja, naturligtvis; och han är icke den ende, som
detta händt; man påstår att sinnesrubbning till följd
af de gräsliga minnena från kriget är i synnerhet bland
de öfverlefvande segrarne alls icke sällsynt."

Några minuter derefter såg jag den stackars preussaren, 
som återhemtat sig, helt fromt och stilla följa
nunnan och vaktkarlen tillbaka till hospitalet.

Jag hade emellertid förlorat lusten för någon
vidare promenad och gick hem till hotellet, mer än
någonsin upprörd öfver kriget, denna afskyvärda 
yttring af menniskornas grymma vanvett med alla dess
hjertslitande och demoraliserande konseqvenser.

*

</chapter>


<chapter name="II. Vid Beau-Rivage.">
<h2>II.</h2>

<h2>Vid Beau-Rivage.</h2>

Klockan 4 på eftermiddagen hade bantåget, som
går söder ut, lemnat Neuchâtel.

Det var ett härligt väder, och färden utmed stranden 
af Neuchâtelsjön, vid Jurabergens fot, blifver ännu
behagligare då man reser i de stora, rymliga 
schweizer-waggonerna, som likna små salonger, och der man
kan gå ifrån den ena till den andra.

Jag hade också nyss gjort bruk af denna lyckliga
frihet för att undkomma två feta tyska damer, som
placerat sig på hvar sin sida om mig och berättade,
att de "gjorde rundresa", en sak, som de äfven ådagalade 
i sjelfva vagnen, ty det var nu tredje gången
jag der drog mig undan deras varma grannskap.

Sällskapet utgjordes för öfrigt af en vacker ung
italienare, som olyckligtvis hade tappat sin hatt, då
han i förbifarten skulle hvifta med den åt några flickor
i en by, som vi passerade, och nu öfverföll han alla 
menniskor med böner att få låna något slags hufvudbonad;
två vresige, långe och magre engelsmän, hvilka tycktes 
rent af uppgå i ett tyst och genomgripande förakt
för den stackars glade och pratsamme italienaren, hvilken 
i sin oskuld bjöd dem karameller och ville, att de
skulle lukta på en svampdosa, som han bar i klockkedjan; 
och slutligen en gammal prest, som med sin
spetsiga haka, sin krokiga näsa och sina knotiga, tomma 
kinder, liknade Saint Vincent de Pauls porträtt
på en likörbutelj.


Vi hade nyss farit förbi de små byarna
Auvergnier, Colorabier och Grandson, allesammans tätt utmed
sjöstranden; vid den sista trodde jag nästan, att
engelsmännen skulle, i outsäglig indignation och sublim
höghet, lyftas upp ifrån soffan, der de sutto, och sväfva
ut genom vagnsfönstret, då den välmenande
italienaren — i hopp att beveka deras hjertan med afseende
på en svart sidenkalott, som en af dem hade på sig —
lade i dennes knä en chokoladkaka, hvaraf han sjelf
först med fullkomlig naivetet bet af ett stycke.

Det föll sig verkligen svårt att icke utbrista i
ett hjertligt skratt vid betraktande af dessa båda
skilda, utpräglade typer för de båda nationerna.

Då vi passerat den lilla staden Yverdun, som
ligger nästan gömd i skuggan af ofantliga valnötträd,
och nu ifrån Neuchâtelsjöns sydvestra hörn foro genom
den lågländta trakt, som ända till Sarroz tyckes hafva
varit öfversvämmad af vatten, kommo vi till stranden
af en liten sjö med flacka stränder.

Bantåget gick här mycket långsamt, jag vet icke
af hvad anledning; solen hade redan gått ned bakom
de nakna, rödbruna bergen på andra sidan, och sjöns
blanka yta syntes svart som bläck; hela trakten hade
ett egendomligt, ödsligt och ofruktbart utseende, som är
mycket ovanligt i Schweiz och som så mycket
skarpare framträdde, som man nyss lemnat de rika
vinkullarne, de vackra hvita husen och de präktiga
träden vid Yverdun.

Midt för oss syntes Alperna i fjerran, och
närmare höjde sig kala, söndersplittrade klippor, hvilkas
vilda och besynnerliga former icke hade likhet med
någonting och väckte en känsla af häpnad, otydliga
som de nu blefvo i den hastigt tilltagande skymningen.

Långt ut i det långgrunda vattnet stodo små
barbenta barn, och några trötte, svettige arbetare hade
aftagit sina bluser och gjorde vid stranden sin
aftontoalett på lördagsqvällen, ogenerade af jernvägens
närhet.

I samma ögonblick, som tåget med ännu mera
saktad fart passerade en lång bro, märkte jag en karl
med ett något äfventyrligt utseende, som stod alldeles
invid spåret; han höll en gammal nattsäck i handen
och tycktes med yttersta uppmärksamhet betrakta de
förbifarande vagnarne, liksom han sökte någon
bekant deri.

Trainen var mycket lång och slutade med några
öppna lastvagnar, och då banan nu gjorde en krökning
och jag händelsevis tittade ut genom fönstret, föreföll
det mig, som om mannen hade kastat sig upp på den
sista af dessa.

Ehuru det mycket väl kunde hafva skett, var jag
likväl icke säker, om han kanhända endast gått öfver
spåret, strax efter sedan vagnen passerat; åtminstone
tycktes ingen menniska hafva märkt honom.

En timme derefter voro vi i Lausanne. Mina
reskamrater hade redan stigit upp i omnibusen, som
skulle föra oss till byn Ouchy, tio minuters väg ifrån
staden, vid stranden af Genèversjön, der det präktiga
hotellet "Beau-Rivage" ligger som ett palats i en
förtjusande park.

En engelsman, med snöhvitt hår, väst och
halsduk, och hans dotter, som tycktes vara vid
fyratio-talet, klädd i en stor hvit slöja och långa lockar, blek,
mager och med ett utseende, som om hon varit en
flygtig uppenbarelse af blancmanger, hade också tagit
plats — sedan de ändtligen lyckats få upp sin
kappsäck, som var nästan lika stor som omnibusen — på
dennas tak. Jag stod redan färdig att fatta den
elegante betjentens erbjudna hand för att också stiga
upp, då jag tyckte mig se samma person, som stått
på bron vid vägen, passera förbi.

I detta fall skulle han verkligen hafva kastat sig
upp på vagnen medan denna gick, och ehuru detta
icke borde hafva förvånat mig, ingaf han mig, jag vet
icke egentligen hvarigenom, en viss obestämd nyfikenhet.

Det händer ibland, att man finner sina egna
hastiga intryck af en person eller en omständighet så
barnsliga och omotiverade, att man icke vill kännas
vid dem; man söker då att blanda bort dem och narra
sig sjelf, under det man likväl gifver vika derför.

Så gick det nu med mig; jag inbillade mig, att
den gamla domkyrkan der uppe i staden ofvanför
bangården just nu i halfskymningen skulle taga sig så
väl ut på nära håll och beslöt med ens, att stanna
qvar ännu en stund, för att gå dit och sedan
promenera ned till byn.

Jag kom emellertid aldrig hvarken in i staden
eller kyrkan denna qväll, ty jag upphann inom några
minuter och följde sedan på afstånd den resande, som
åkt på lastvagnen och öfvertygade mig, att det
verkligen var den samme; hans stora svarta skägg, korta,
bredaxlade figur och tjocka ögonbryn gjorde honom
dessutom lätt igenkänlig.

Med sin lilla nattsäck i handen vandrade han
landsvägen framåt i samma riktning, hvarifrån vi nyss
kommit, och jag såg honom efter tio minuter stanna
vid en smal afväg till venster, begränsad på ena sidan
af muren till en park och på den andra af stadens
sista små hus och trädgårdar, ömsom instängda af
murar, ömsom af mera moderna staket.

Jag ville icke gå förbi honom och lutade mig
derför ned för att plocka några växter vid vägkanten,
men då jag åter reste mig upp, var mannen försvunnen.

Ingenting var naturligare; han hade troligen vikit
af och fortsatt sin väg, men då jag framkom till
hörnet af muren såg jag ingen menniska på vägen, ehuru
den var rak ett godt stycke och skymningen ännu icke
hindrade mig att se rätt långt.

Det var förmodligen en arbetare i trakten, som
återvändt till sitt hem, och då jag icke hade den
minsta verkliga orsak att vidare intressera mig för honom,
vek jag nu sjelf af åt motsatt håll, för att genom
parken till den vackra egendomen Denantout komma ned
till Beau-Rivage, der jag skulle bo och der mina saker
och reskamrater redan voro.

Jag hade emellertid icke hunnit långt, innan ett
kort halfqväfdt skratt väckte min uppmärksamhet, och
då jag vände mig om, såg jag tvänne personer komma
gående bakom mig.

Det var två "herrar", ganska väl klädde, men
hvilkas hållning och gång likväl ingåfvo mig en viss
misstanke, att de just icke tillhörde den finare klassen
af dylika.

Den ena var slankig och mager, med ett långt
gråblekt ansigte, en spetsig, röd näsa och ett utseende
af fattigdom och simpelhet, oaktadt hans oklanderliga
kostym; och den andra med sin klumpiga figur och
släta, något pussiga ansigte, som var utmärkt genom
sin fullkomliga brist på både skägg och ögonbryn, såg
icke bättre ut.

De samtalade mycket ifrigt och lågt med
hvarandra och kastade skygga misstänksamma blickar på
mig, i detsamma de gingo förbi.

Ingen af dem hade någon likhet med den person
jag nyss sett framför mig på vägen, men den
slätrakade herrn bar emellertid dennes nattsäck i handen.

Helt händelsevis hade jag kommit att gifva akt
på denna nattsäck, derför att det ena handtaget, som
lossnat, var illa och slarfvigt fastknutet med ett groft
snöre, hvars långa ändar hade märken efter rödt lack,
som var anbragt derpå.

Det var nu visserligen ingenting
anmärkningsvärdt deri, men jag kände ett ögonblicks förvåning
öfver att mannen gått åt det ena hållet och hans
nattsäck åt det andra.

De båda karlarne försvunno snart i de allt mera
mörka alléerna af parken, och strax derefter hade jag
sjelf hunnit ned till sjön öster om Beau-Rivage; jag
gick igenom den lilla grinden alldeles invid
vattenbrynet och var inne i hotellets vackra trädgård.

Klockan var åtta på qvällen; det var icke
tillräckligt ljust att kunna urskilja alla skönheterna i
belägenheten och omgifningarna af detta ställe, men
likväl har aldrig ett hotell gjort ett behagligare
intryck på mig.

Sjelfva det vackra huset med sina balkonger
fullsatta med blommor, sina höga upplysta fönster, sin
stora öppna förstuga, som har utseende af en pelarsal,
sina breda, mattbelagda marmortrappor med bilder och
bladväxter, liknade en enskild praktfull sommarboning;
i den ljumma luften tonade musiken från en god
orchester, placerad på verandan, der eleganta damer
släpade sina sidenrober fram och åter, belysta af
mattslipade lampor och synliga emot bakgrunden af
purpurröda gardiner, speglar och förgyllningar, som
skimrade genom de öppna dörrarna till sällskapsrummen
och matsalarna.

Alltsammans, omgifvet af parkens mörka träd och
blomstergrupper, ömsom skarpt belysta af lampskenet,
ömsom sänkta i djup skugga, framställde denna djerfva
och lifliga effekt, af hvilken man icke kan undgå att
känna sig träffad.

Jag hade sett många lika präktiga och dyrbara
"herbergen", anordnade till resandes bekvämlighet, men
aldrig i något af dessa så mycken smak och
verklig komfort, så mycken fin elegans i alla äfven de
mest underordnade förnödenheter, och det förvånade
mig icke, att de rike, förnäme och kinkige
engelsmännen ofta här tillbringa hela året, ty de behöfde icke
sakna, hvad hotellen med all deras yttre ståt sällan
eller aldrig kunna erbjuda: det egna hemmets
ordning och fullkomliga snygghet.

Midt för verandan på en af de gröna bänkarna,
i mörkret under en stor silfvergran, hade jag slagit
mig ned, och den vackra taflan af Genéversjön, hvars
lugna vatten går ända upp till parkens sluttande
gräsmatta, Alpernas mellan molnen ännu lysande toppar,
Savoyens mörka, otydliga strand med der och hvar
skimrande ljus i de spridda byarne, gåfvo intrycket
af naturens stilla, sublima skönhet bredvid det
njutningslystna civiliserade lifvets lyx, båda stegrade genom
beröringen med hvarandra.

Magnoliaträdens breda och tjocka blad blänkte än
i gasskenet, än i månens milda belysning, och dess
stora, hvita blommor, till hälften nedfallna och
betäckande marken som en matta, inbäddande hela sin
omgifning i moln af vällukt ... Allt hvad jag högst älskar:
musik, månsken, blomsterdoft, skönhet och drömmen;
på en gång det förfinade, rörliga, granna
verldslifvet och ensligheten, tystnaden, som lät mig känna
och uppfatta allt, tillegna mig hela behaget af
kontrasterna i min omgifning, utan att sjelf störas eller
deltaga i sällskapets oftast tomma och betydelselösa
prat — allt tyckte jag mig ega i detta ögonblick.

Jag vet icke, om det var min egen
sinnesstämning denna qväll, som färglade scenen och gaf den
en mystisk, hänförande anstrykning, men intrycket
deraf förtjuste mig, och den första aftonen vid
Beau-Riyage går säkert aldrig ur mitt minne.

"Men se då hit! Är hon icke gudomlig!"
utropade signor Genaro Morra, hvilken just då jag som
bäst njöt af ensamheten kom att slå sig ned på
bänken bredvid mig.

Herr Genaro Morra var den vackre italienaren,
som rest från Neuchâtel i samma vagn som vi och
som, under det han beklagade sig öfver olyckan med
den tappade hatten, fick tillfälle att säga oss sitt namn
och tillika berätta hela sin sanna eller falska
lefnadshistoria.

Vi fingo således veta, att han först försökt sig
som litteratör, men nu reste såsom agent för en
chokoladfabrik i Chiavenna.

Kanhända vistades han nu vid Beau-Rivage för
att uppgöra någon större affär i chokolad med egaren
till hotellet, den hederlige herr Morier, men han klädde
sig, pratade och förde sig an, som en af dennes mest
förnäma gäster.

"Åh, hon är förtjusande!" tillade han och lade
sin hand på min arm.

"Hvem?" frågade jag tankspridd.

"Den unga engelska damen, hvars far kom hit i
afton på samma gång som vi."

"Ah, min herre, hvad ni är lätt tillfredsstäld!"
sade jag, som icke såg någon menniska i närheten och
tänkte på den bleka missen i omnibusen.

"Se der kommer hon tillbaka! ... Hvad säger ni
nu, kan man icke vara hänförd af en sådan växt och
ett sådant ansigte?" fortfor hr Genaro Morra, i
detsamma två damer nalkades på sandgången och
långsamt gingo förbi vår bänk.

Den ena af dem var verkligen den samma, som
åtföljt den ljusgrå engelsmannen, men den andra var
en helt ung flicka om aderton eller nitton år.

Italienaren hade rätt; denna var beundransvärdt
vacker, en af dessa fina, luftiga skönheter, som
endast England frambringar. Klädd i en stor halmhatt
och en hvit, släpande klädning, tycktes hon sväfva
fram som en elfva, i det hon likväl pratade mycket
muntert och lekfullt svängde med en fin stålkedja,
som hon höll i handen och hvars andra ända var fäst
i halsbandet på en liten svart och gul råtthund, som
följde sin unga matmoder.

"Hon heter Bathilde," tillade italienaren hviskande,
"och är yngsta dottern till den gamle herrn, som
kommer der borta; han är omätligt rik och heter Ousgood;
det var hans äldsta dotter, miss Letitia, som gick
bredvid henne ..."

"Min Gud, huru har ni redan kunnat få veta
allt detta?" utbrast jag förvånad och småleende åt
hans lifliga meddelsamhet.

"Åh, jag är van att väl använda min tid ...
portiern der inne har berättat, att mr Ousgood har
vistats här hela sommaren med sin yngsta dotter,
men hade nu endast farit upp till Lausanne för att
hemta sin äldsta dotter, som kom i går qväll."

"De båda fruntimren äro rätt originella, hvar på
sitt sätt ..."

"Åh mycket! Om jag ännu skrefve noveller, så
skulle jag skynda att använda dem ..."

"Ah, ni är författare?"

"Nej, nej, icke nu mera; jag berättade er ju det."

"Och hvarför lemnade ni då edra litterära
sysselsättningar?"

"Jag ledsnade dervid ... Det är ett otacksamt yrke,
ty den litterära kritiken i mitt fädernesland liknar den
der lilla gräsklippningsmaskinen der borta; den afskär
hvarje litterärt grässtrå som vågar höja sig öfver
hvardaglighetens platta, oskadliga nivå ... Man var aldrig
nöjd med mina opus, men kunde likväl aldrig komma
öfverens om dess brister; då den ene hånade mig för min
känslosamhet, kallade den andra mig för en kall egoist;
en påstod, att jag var excentrisk och lät min fantasi
skena öfver skacklarne, och en annan fann, att jag
var matt och hade ingen fantasi alls. Hvad skulle
jag göra! Om jag skref för att behaga recensenterne,
så tyckte allmänheten, att jag var dödande tråkig, och
om jag lyckades intressera allmänheten så mördade
mig recenterne ... Jag gick en dag och hälde mitt
bläckhorn öfver den värste belackarens hufvud och reste
sedan till min onkel, som var chokoladfabrikant i
Chiavenna."

"Och deri gjorde ni säkert allra bäst," sade jag
skrattande.

"Ja, icke sannt; det är bra mycket lättare att få
pris för sin chokolad än för sina noveller ... Au revoir!
Jag skall nu försöka att blifva bekant med de båda
engelska damerna."

"Tror ni att de skulle vilja "göra i chokolad"?"

"Nej, inte det," svarade den godmodige
italienaren, utan att stötas af min ofrivilliga ironi, "men jag
är van att äfven sköta mina egna små affärer på
samma gång som firmans, ser ni ... Det är ingenting
ondt deri."

"Nej, visst icke; förutsatt, att dessa affärer anstå
en hederlig karl."

Signor Genaro Morra rätade upp sig med en
verkligt plastisk värdighet, gjorde en oefterhärmlig rörelse
med sina vackra händer och försvann mellan
syrénbuskarne. Hans djupa svarta ögon, hans melodiska
röst och naturliga elegans gjorde det icke heller
osannolikt, att han med framgång kunde presentera sig
äfven för de nogräknade engelskorna.

Dagen derpå såg jag honom också mycket riktigt
i deras sällskap i en båt på sjön, men jag tänkte icke
vidare hvarken på honom, den sköna miss Bathilde
eller hennes stele och buttre far, som med sin stora
näsa, sina ljusgrå kläder, sitt hvita hår och sin svarta
sidenmössa hade den mest träffande likhet med en
hafstrut<footnote>En stor sjöfogel af fiskmåsarnes slägte.</footnote>, då han hela timmar kunde med ett
metspö, på hvilket jag tror, att det icke ens fanns något
bete, stå vid sjöstranden i solvärmen med fötterna
ända ut i vattnet, hvarur han aldrig lyckades att
uppdraga så mycket som en spigg en gång, men det
oaktadt fortsatte han sina försök för hvarje dag.

Hvar och en som rest utomlands såsom turist,
vet, huru man tillbringar sitt lif på ett godt hotell.

Det är ett helt och hållet exceptionelt förhållande,
der man känner sig sväfvande mellan lusten att stanna,
för att göra sig förtrolig med alla de nya och
främmande föremål, som både utom och inom detsamma
ofta möta oss, och den något oroande tanken på
slutsumman vid sammanräkningen af alla de
"promemorior", som man för hvarje morgon med mycken
artighet lemnar oss för den föregående dagen.

Vid Beau-Rivage ]efver man jemförelsevis billigt,
och man lemnar det icke utan saknad. De långa
ensliga promenaderna i trakten äro så angenäma; öfver
allt träffar man på välvilliga och pratsamma menniskor,
som med anledning af den enklaste fråga berätta icke
endast ställets historia, utan äfven sin egen och sina
grannars, ofta af så grannlaga och sällsam natur, att
man förvånas öfver deras uppriktighet eller fantasi.

Hemkommen intager man — ifall man har håg
och krafter att göra toalett — sin bestämda plats vid
ett "table d'hôte", hvars gäster mången gång till

egendomliga toaletter, utseende och skick icke äro
mindre intressanta att observera, och slutligen
tillbringar man aftonen under konversation, afhörande af
musik i fria luften, i sällskapsrummen eller till och
med vid ett spelbord, om man har lust.

Det der är mycket angenämt, men det har också
sina behag att slå sig ned i någon anspråkslös
"pension", hos någon gammal hederlig enka eller till och
med i en bondgård; och mången gång kan detta senare
sätt att lefva vara för turister af ännu mera intresse
än det första.

*

En dag hade jag varit i Lausanne för att
beskåda dess få märkvärdigheter och återvände genom
"gamla staden", den backiga, krokiga och smala väg,
som går nedanför det gamla slottets höga murar; jag
hade gått genom en tunnel och kommit fram till den
öppna platsen framför badhuset, då jag såg ett
fruntimmer komma ut derifrån.

Hon tycktes vara omkring sextio år, ganska snyggt,
men tarfligt klädd, i sorgdrägt med en brun parasoll
och en stor pirat på armen.

Hon hade icke hunnit många steg fram på vägen
till "Le Solitair", en liten villa utom staden, innan
jag såg, att hon tappade någonting, som låg qvar på
det gröna, ganska ensliga torget, der ingen menniska
för tillfället syntes mera än hon och jag.

Som jag i alla händelser ämnade mig samma väg
för att återvända till Ouchy, utan att behöfva gå
tillbaka in åt staden, upptog jag det tappade, som
befanns vara ett obrutet bref med adress till "M:me
Aimée Cosson i Lausanne" och Paris' poststämpel.

Jag upphann henne snart och öferlemnade till
henne hennes bref.

"Oh, mon Dieu!" utropade hon förskräckt och
stannade helt tvärt, i det hon vände sig rundt
omkring, tittade på marken vid sina fötter och sökte med

ifver i sin stora väska, liksom om hon på samma gång
trodde sig hafva tappat allt hvad hon egde. "Tusen
tacksägelser! Hvilken lycka, att ni hittade detta bref,
som jag tio gånger förgäfves gått att hemta och
ändtligen fått i dag."

"Det var en lycka för mig, madame, att finna
er förlorade skatt," sade jag artigt för att säga
någonting och få ett samtal i gång; ingenting var också
lättare, ty hon inföll genast:

"Jag bor här utom staden; men jag är egentligen
fransyska, ifrån Paris, som jag lemnade strax före
belägringen för att flytta till min syster, som var enka
efter en guldsmed i Lausanne ... men ni kan tänka er
min sorg; jag hade knappt hunnit hit, innan min
stackars syster dör och jag blir ensam," tillade hon med
denna förvånande meddelsamhet, som jag så ofta
anmärkt.

Det händer ibland, att man vid vissa menniskors
första åsyn känner en besynnerlig erinring, hvars
orsak man icke kan begripa; man vet med säkerhet,
att man aldrig förr har sett dem, att de icke likna
någon af ens bekanta, och likväl uppväcka de otydliga
minnen och återkalla förnimmelser, som man icke vet
hvarifrån de komma och som man fåfängt söker att
reda och fasthålla; man skulle kunna säga, att
minnet verkar mekaniskt, utan att omdömet kan beriktiga
detsamma.

Madame Aimé Cosson med sitt lilla skrynkliga
och fula ansigte, sina oregelbundna, nervösa och
brådskande rörelser och sina klena ögon väckte genast hos
mig denna obestämda känsla, och jag följde henne nu
lika mycket i hopp att kunna klara mina minnen som
af höflighet och intresse för hennes förtroenden.

"Hon dog i mina armar, min stackars Virginie,"
återtog hon och torkade sina ögon, "och jag ärfde
efter henne den lilla gården, der jag nu bor ... Jag
är sjelf enka och har en enda son, som var anstäld
på ett bomullsspinneri i Nantes, men det förfärliga
kriget ryckte äfven honom ifrån hans fredliga yrke ...
han var vid nationalgardet, och jag har icke sedan
hört af honom; kanhända är han död ... kanhända
innehåller detta bref underrättelser från honom ... det
är ifrån min kusin, som är skomakare i Paris och
före kriget stod sig mycket bra ... ni kan nu inse,
hvilken olycka, det skulle varit, om jag förlorat det,
då jag så länge väntat derpå."

"Det inser jag visst," svarade jag deltagande,
"och det förundrar mig endast, att ni icke redan brutit
och läst det."

"Nej, ack nej, huru skulle jag våga det, så här
midt på vägen ... Om det skulle innehålla någonting
om min son, någon olycka, ni förstår ... jag vill vara
i mitt hem, när jag läser det ..."

"Ni har rätt," återtog jag rörd, och med
fullkomlig sympati för den stackars gamla qvinnans
moderliga ångest.

Vi hade emellertid hunnit ett godt stycke utom
staden och stodo nu vid hörnet af samma mur, der
jag första aftonen sett den främmande karlen vika af
och försvinna, och då den gamla frun nu tog samma
väg, helsade jag och ämnade vända om tillbaka.

"Jag bor här nere vid bäcken; det är icke långt,
ni kan gerna följa med och dricka ett glas vin i min
lilla trädgård," sade hon vänligt och ännu intagen af
tacksamhet för det upphittade brefvet.

"Nej, det skulle icke vara grannlaga af mig just
nu, då ni säkert vill vara ensam, men en annan gång,
om ni tillåter, skall jag helsa på er under någon af
mina promenader."

"Nå väl, kom då redan i morgon, så skall jag
berätta er, hvad brefvet innehåller."

"Tack! Det skall jag med nöje göra, och jag
hoppas, att ni icke skall hafva annat än godt att meddela
mig, ty jag tyckte mig känna, att det ligger ett
fotografikort inuti."

"Ni har rätt ... jag tror verkligen detsamma," sade
gumman och klämde med glad och hoppfull min på

brefvet, som hon nu för, all säkerhets skull bar i
handen, inlindadt i sin näsduk.

Vi skildes åt som gamla vänner.

*

Det går så lätt, att blifva bekant med
sydländingarne; kanhända derför, att deras vänskap och hela
deras karakter i allmänhet är så ytlig och af en så
naiv sjelfbelåtenhet; de hafva så liten förmåga af
och fordran på någon djupare och pålitligare <i>känsla</i>,
men så mycket mera på allmän artighet och välvilja;
likasom de tyckas helt och hållet sakna den skygga
stolthet och finkänsla, hvilken kommer engelsmän och
svenskar att så noggrant söka dölja sina innersta
känslor och endast inför förtroliga vänner vidröra sina
familjeförhållanden.

Den hederliga gumman fann det mycket naturligt
att gifva en främling, som hon sett i några minuter,
del af sina angelägenheter och satte icke i fråga, att
denne kunde vara annat än lika intresserad deraf som
hon sjelf.

Jag var också intresserad, icke så mycket af
hennes sons, bomullsspinnarens i Nantes, befinnande, som
icke mera af ett hemligt begär att komma underfund
med hvad det kunde vara, som frapperat mig hos
henne sjelf.

När allt kom omkring, var det kanhända
någonting mycket underordnadt och likgiltigt, ty jag hade
förr erfarit, huru detta "döda minne" vid det slutliga
igenkännandet stundom reducerat sig till en nästan
löjlig småsak.

Klockan var nu sex på eftermiddagen; jag hade
icke ätit någon frukost och kände mig ganska hungrig;
det var derför tid att begifva sig hem till hotellet,
der dinern serverades klockan sju.

Vid middagsbordet, der jag hade min plats
bredvid den gamle grå engelsmannen, som aldrig brukade
öppna sin mun till annat än att begära de dyraste
viner som fanns och sedan för att göra föraktliga

grimaser, då han smakat dem, förvånades jag nu att höra
honom nedlåta sig till att, mycket långsamt och på
en mycket dålig franska, för sin andre granne berätta
ett äfventyr, som händt honom samma dag på
förmiddagen.

Genom ganska stora ansträngningar å min sida
att uppfatta hans mening ansåg jag mig slutligen hafva
kommit till klarhet derom; en sak, som likväl alls icke
tycktes vara händelsen med <i>den</i>, för hvilken
meddelandet egentligen var afsedt, en gammal, mycket
förnäm ungrare, som var röd och blå i ansigtet som en
kalkon, och endast med ett slags skrockande och en
betänklig skakning på hufvudet tillkännagaf sitt
deltagande för berättelsen, hvilken hufvudsakligen
innehöll följande:

Mr Ousgood hade varit i Lausanne samma dag
och der ingått till en urmakare för att få sin klocka
justerad, hvilket man också genast verkstälde, men då
man återlemnade den, hade man lagt den på disken
bredvid honom. Han fördröjde sig emellertid en stund
med att betrakta en mycket inveutiös mekanik,
hvilken utvisade årtal, dato och månad och hvars
omständliga beskrifning kostade mr Ousgood mycket besvär,
som tycktes rent af vara bortkastadt på ungraren,
hvilken tydligen icke begrep det allra minsta deraf och
hvars enda anmärkning antydde, att han trodde det
vara fråga om fårafveln i England.

Då engelsmannen slutligen skulle aflägsna sig från
boden i Lausanne, befanns, att han förlorat både det
nyss iordningstälda uret, sin dyrbara kikare, sin
snusdosa och sin plånbok.

I boden hade vid hans inträde icke funnits någon
annan än en mycket välklädd herre med svart skägg,
buskiga svarta ögonbryn och en ritportfölj under armen;
denne, som var helt och hållet obekant för urmakaren
och såg ut som en resande artist, hade gått sin väg
endast ett par sekunder före mr Ousgood, och var
tydligen tjufven; man skyndade genast ut på gatan för
att ertappa honom, men han var naturligtvis

försvunnen; ingen menniska hade sett en sådan person, och
en annan hygglig och anspråkslös karl, klädd i ljusa
sommarkläder, helt och hållet skägglös och med ljusa
eller inga ögonbryn, som i detsamma kom ned ifrån
andra våningen, tillbjöd sig mycket artigt att genast
anmäla saken för polisen och hade tröstat
engelsmannen med försäkran, att dedektiva polisens Lausanne
kända nit och skicklighet nog skulle återskaffa honom
hans förlorade saker.

Mr Ousgood hoppades nu derpå, och medan han
kommit så bra i farten att meddela sig, ingick han
sedermera i en intressant beskrifning om den dyrbara
snusdosan, hvilken egde några sällsamma egenskaper,
hvarom jag aldrig blef rätt säker och hvilka ungraren
ansåg såsom utmärkande för en fårkrubba.

Den omständigheten i den gamle herrns
berättelse, att en anmärkningsvärdt skäggig och en alldeles
slätrakad person så der händelsevis uppenbarade sig
omedelbart bredvid hvarandra, fäste emellertid min
uppmärksamhet, ty jag påminde mig genast de båda
karlar jag sjelf sett om aftonen på vägen utanför staden.

Då den ene helt plötsligt försvann hade den andre
framträdt, alldeles som nu; jag ihågkom den trasiga
nattsäcken, som båda burit i handen, och äfven det kända
förhållandet, att bedragare och skälmar ofta begagna
sig af ett slags mekaniska kläder, som tillåta dem att
byta om drägt på ett par ögonblick, och jag var genom
allt detta öfvertygad, att de båda voro en och samma
person.

Som man emellertid icke talade till mig, ansåg
jag, att saken alls icke angick mig och behöll mina
föreställningar helt tyst för mig sjelf; men en af de
andra bordsgästerna anmärkte, att Schweiz sedan kriget
och kommunen i Paris blifvit öfversvämmadt med
äfventyrare och till och med förrymda brottslingar och att
det troligen var en sådan, för hvilken mr Ousgood
råkat ut.

Den något långsamma middagen var slut;
herrarne tände sina cigarrer och gingo ut på verandan,
och damerna begåfvo sig till sällskapsrummen för att
taga sitt kaffe.

Skymningen hade inträdt, och en och annan stjerna
blänkte redan fram på den djupblå himlen; orchestern,
denna afton placerad i en berså, spelade "Die schöne
blaue Donau", och tonerna fördes långt ut öfver sjön,
der några af fruntimren läto ro sig omkring på det
lugna vattnet, och sittande i de små hvita båtarne,
som tillhörde hotellet och ständigt ligga vid stranden
till gästernas disposition, förhöjde de sjelfva genom
sina granna toaletter, glansen af det mörka djupet.

Jag hade satt mig i en soffa på verandan, och
genom det öppna fönstret till salongen såg jag i
ljusskimret en grupp gamla damer vid sina kaffekoppar,
pratande med sömnig röst och bläddrande likgiltigt i
de tidningar och album, som lågo på divansborden,
hörde en af herrarne ropa på uppassaren for att få
ett spelbord arrangeradt i ett inre rum, såg
fruntimren efter en stund skingras och komma ut i parken
eller sätta sig på verandan och anmärkte slutligen, att
de båda misserna Ousgood, nu helt ensamma,
promenerade fram och åter på golfvet der inne.

Jag hörde ingenting af deras tysta samtal mer
än namnet Genaro Morra flere gånger upprepadt, och
jag såg, att den sköna Bathilde förde sin näsduk öfver
ögonen på ett mycket passioneradt sätt.

Skulle den vackre chokoladfabrikanten kunna vara
orsaken till hennes tårar? tänkte jag förvånad; men
egnade icke något vidare intresse åt den lilla dram,
som kanhända spelades bredvid mig och hvars
tragikomiska upplösning jag verkligen ett par månader
derefter fick del af.

Den verklige turisten, som reser för att se och
göra iakttagelser och vanligen eger mera godt om friska
krafter och lifligt sinne, än om penningar, har nästan
alltid ansträngt sig hela dagen, är trött när qvällen
kommer och går tidigt till sängs.

Klockan var ännu icke tio, när jag kom upp på
mitt rum, men Beau-Rivages öfriga, förnäma och rika
gäster voro alltid villrådiga om fördrifvandet af de i
deras tycke långa och mörka aftnarne och tillbragte
vanligen halfva natten vid spelborden. Det var endast
sällskapsspel, "ofantligt anspråkslöst", efter hvad man
försäkrade mig, men jag är öfvertygad, att ganska
stora summor vunnos och förlorades der nere i de
praktfulla salongerna, medan vi i tredje våningen sofvo
en djup och oskuldsfull "bondsömn".

Dagen defpå ämnade jag hålla mitt löfte att
besöka den gamla frun, hvars bekantskap jag gjort, men
jag blef fördröjd, och klockan var nära fem på
eftermiddagen, då jag åter stod på samma ställe, der vi
skiljts åt vid korsvägen.

Ett stycke derifrån på ängen var man sysselsatt
att berga hö, och jag frågade ett par karlar, som
hvilade sig i skuggan vid vägkanten, om de visste, hvar
madame Cosson bodde.

De svarade emellertid, att de aldrig hört det
namnet, att de icke trodde, det någon som hette så fanns
i grannskapet, och påstodo, att det landthus, hvars
belägenhet jag enligt den gamla fruns beskrifning
uppgaf såsom hennes bostad, var ett ruskigt, obeboeligt,
gammalt näste, som stått öde nära ett år, sedan
egarinnan, som bott i Lausanne och varit mycket rik, nu
var död.

Dennas namn kunde de heller icke påminna sig,
efter hon vanligen kallats: "Frun med guldnäsan" (la
dame au nez d'or) antingen till följd af någon
egendomlighet hos hennes näsa eller derför, att hon
ansetts för mycket snål och otillgänglig.

Efter ännu ett litet samspråk om skörden och
väderleken fortsatte jag min väg, inseende, att det var
om fru Cossons döda syster man talat och att min
gamla väninna, som icke så länge vistats på stället,
troligen ännu var okänd i trakten.

Det kunde emellertid icke blifva svårt att hitta
till henne; vägen som förde till stället var smal, men
särdeles vacker, den gick genom en skogsbacke, tätt
beväxt med ofantliga granar, hvars stammar och grenar
ända upp till topparne voro så genomflätade med
murgröna, att alltsammans bildade en enda, nästan
ogenomtränglig grönskande massa, hvarunder skuggan blef så
djup, att vägen var fuktig och smutsig midt i varma
och torra sommaren.

Till venster hade man en hög mur, och då jag
kommit längre in i denna svala och mörka skog, der
näktergalarne redan sjöngo i den ständiga skymningen,
sluttade marken allt mera utför; ett gammalt mycket
bristfälligt staket vidtog till höger, inneslutande ett
slags trädgård, fullkomligt vanvårdad och illustrerad
af ett lusthus lika mossigt och ålderdomligt och hvars
tak tycktes färdigt att falla ned deri.

Jag hörde sorlet af en bäck, och hundra steg
längre ned låg bredvid spillrorna efter en qvarn, hvars
hjul var nedfallet i vattnet, en grå, temligen stor
träbyggning med hela den fantastiska och pittoreska
skräpighet och effektfulla bråte, som jag tror, att endast
schweiziska och ännu mera savoyiska kojor kunna
framställa.

Den lilla bäcken, som jag sedan fann vara den
samma, hvilken efter många krokar föll ut i
Genèversjön vid Beau-Rivages park, rasslade öfver stenarne
djupt nedanför gården, der en tom och murken
hundkoja, en stor sophög och några höns, som
mellankoliskt sutto uppflugna på staketet, voro det, som först
föll mig i ögonen.

De höga skogbeväxta bergen bildade bakgrunden
till denna tafla, som föreföll så romantisk i all sin
enslighet, att jag stannade orörlig vid den halföppna
gårdsgrinden.

"Ah, vous voilà! Stig in! Stig in, jag ber!"
ropade i det samma helt vänligt madame Cosson sjelf,
som kommit ut på den stora öfverbyggda trappan och
vinkade åt mig.

Det var emellertid nästan med en viss bäfvan,
att hela huset skulle falla öfver oss båda, som jag
lydde hennes inbjudning, och klifvande mycket varsamt
på det lösa gungande golfvet af hennes veranda, följde
jag efter in i ett stort, mycket tomt och dystert rum
med utsigt åt trädgården.

"Ni tycker väl, att här ser ensligt och ledsamt
ut?" sade hon och dammade med sin näsduk af en
gammal ländstol åt mig.

"Här ar vackert och mycket romantiskt," sade
jag undvikande.

"Ack ja, så säger man alltid om de ställen, der
ingen menniska vill bo ... jag kan heller icke neka
till att jag just icke trifs här ... jag har intet annat
sällskap än en gammal piga, som varit hos min syster,
och hon är dessutom mycket döf ... Om jag bara kunde
få sälja gården, så skulle jag flytta tillbaka till
Frankrike ... Hade jag också icke annat skäl dertill, så skulle
jag vilja komma till Paris för att säga dem sanningen
och fråga, om fransmännen nu blifvit så förändrade,
att de ostraffadt kunna få förolämpa hederligt folk."

"Hvad menar ni," frågade jag, förundrad öfver
hennes tydliga vrede och misshumör.

"Jag lofvade att berätta er innehållet af det bref,
som ni i går var så god och räddade åt mig, och det
skall jag också göra," tillade hon i samma ton.

"Jag ville icke fråga er derom; jag fruktade, att
det icke varit några glada underrättelser ni fått.

"Nej, det var det icke heller ... Det är skrifvet
af en bekant i Paris, en hederlig handtverkare, hos
hvilken jag bodde, och se här hvad som låg inuti."

Hon utdrog en låda i bordet, vid hvilket vi sutto,
och framtog derur ett litet hoplimmadt kuvert, som
tycktes innehålla ett fotografikort.

"Hvad innehåller detta? Ett porträtt kanhända?"
sade jag, då hon helt vårdslöst kastade det på bordet
framför mig.

"Ja, det är möjligt ... det angår mig icke."

"Huru! Har ni icke ännu öppnat det?"

"Nej, och icke kommer jag att göra det heller ..."

"Men hvarför ..."

"Vet ni, hvad man skrifver till mig!" återtog hon
och kastade kuvertet tillbaka i lådan, "jo, man talar
först om alla de eländen man genomgått i det
olyckliga Paris och svarar sedan på mina frågor efter min
stackars son, att ingen vet något om honom med
säkerhet, men att man tror honom hafva varit med i
kommunupproret; att han blifvit arresterad och dömd till
deportation, men att han, likasom många andra,
undkommit och efterspanas af polisen, eftersom han skulle
hafva varit en af de värsta skälmarne; och det är
derför man nu skickar till mig ett fotografikort af den
der kommunarden, — hvilken skulle hafva kallat sig
Etienne Cosson, — för att jag skulle igenkänna om det
verkligen är min son; liksom jag icke skulle veta, att
det icke <i>kan</i> vara han ... min stackars hederlige och
oskyldige gosse, som skötte sin spinn-maskin så bra
och var stilla och fredlig som ett lam, när han fick
vara i fred för dåliga kamrater, förstås ... Det har
riktigt gripit mig, att man förolämpar mig på detta
sätt ..."

Den stackars gumman torkade sina röda ögon och
tillade, knackande emot bordet med sina stora magra
knogar:

"De kunna skicka sina fotografier af dömda
brottslingar till hvem de vilja, men icke till mig, och jag
skulle skämmas inför mig sjelf, om jag någonsin
nedlät mig till att kasta en blick på deras gemene
kommunard."

"Ni vill då icke ens öppna kuvertet?" inföll jag,
på en gång intresserad och rörd af hennes moderliga
tvärsäkerhet om sin sons oskuld.

"Nej, aldrig; jag skall bränna upp det så, som
det nu ligger försegladt."

"Det förefaller mig emellertid besynnerligt, att
ni icke fått någon underrättelse ifrån er son, allt sedan
ni var i Paris, efter hvad ni sade i går."

"Ja, ser ni, jag tror, att han aldrig fått det bref,
som jag skref till honom, innan jag reste, så att han
icke vet, att jag är här ... Kriget bröt ut just i det
samma, all postgång blef rubbad, och alla menniskor
blefvo som tokiga och yra af förskräckelse ... Jag
beslöt mig så hastigt för att resa med anledning af min
systers sjukdom."

"Men om han lefver så borde han väl under så
lång tid kunnat få reda på er ..."

"Det tycks väl så ... Jag vet icke hvad jag
skall tro ..."

"Den der handtverkaren i Paris, hos hvilken ni
bodde, kände han er son?"

"Nej, och till råga på olyckan visste Etienne icke,
att jag bodde der, ty jag hade kort förut flyttat och icke
kommit att underrätta honom derom ... det faller sig
så svårt att skrifva ... man kommer sig icke ofta för
dermed ..."

"I det fallet bör ni ännu kunna hoppas att återse
honom ... När han icke vet hvar ni finnes, kan han
ju icke gifva er underrättelser om sig," sade jag, mindre
af öfvertygelse än för att säga något tröstande.

"Ja, det är just detta jag tänker ..."

"Emellertid borde ni skrifva till Nantes, till den
fabrikant, hos hvilken han var anstäld.

"Det har ni rätt i; jag har icke kommit att tänka
derpå, eftersom man här sagt mig, att alla unge män
blifvit utskrifne för armén och ovilkorligt måste hafva
deltagit i kriget."

"Det är nog sant, men han kunde ju hafva
återkommit, och i alla händelser bör man ega hopp att i
Nantes, der han hade sitt hem och sin verksamhet,
få veta något om honom."

"Ja, ja, så är det; jag känner förestånderskan vid
badhuset i Lausanne, hon är en mycket kunnig och
förståndig menniska, och jag skall bedja henne hjelpa
mig att skrifva till Nantes."

"Gör det," återtog jag och steg upp.

"Vänta, ni måste smaka mitt vin; det är
gammalt och godt ... det har legat här, sedan min syster
lefde ... det kommer sällan någon hit, som jag kan
bjuda derpå."

Hon gick att öppna ett stort skåp, som upptog
hela den ena väggen i rummet, och framtog derifrån

tvenne besynnerliga gamla pokaler af ritadt glas, med
inbrända årtal och namn, som skulle synts afundsvärda
i en samlares ögon, satte dem på en lika uråldrig bricka
af buxbom och gick sedan till dörren och ropade, allt
hvad hennes lungor förmådde: Babette! Babette!

Då emellertid ingen hörsammade kallelsen, satte
hon brickan framför mig och sade ursäktande:

"Hon är så döf, att man måste knuffa till henne
först, innan hon hör ... ursäkta, jag kommer strax
tillbaka."

Fru Cosson försvann genom ett inre rum, till
hvilket hon lemnade dörren halföppen, och jag blef
ensam ett par minuter.

Klockan var half sju, de höga träden rundt
omkring huset och de dunkla fönsterrutorna gjorde
rummet nästan skumt; jag tyckte mig aldrig hafva sett
en mera enslig och spöklik boning, och som jag märkt,
att i det stora skåpet förvarades flere gamla
silfverpjeser, ljusstakar, tumlare, sockerskålar och skedar,
uppsatta i inskärningar på hyllkanterna, tänkte jag
för mig sjelf, att dessa båda gamla qvinnor voro bra
tanklösa eller bra modiga, som bodde här på detta
sätt, helt ensamma, liksom för att vakta de skatter
hvilka "la dame au nez d'or" lemnat qvar här, just
enkom till en lockmat för tjufvar och skälmar, hvilka
aldrig kunde få ett beqvämare tillfälle att utöfva sitt yrke.

Jag blickade dervid händelsevis ut åt den
öfverväxta och förvildade trädgården och tyckte mig i
detsamma se en karl, som försvann i buskarne bredvid
staketet.

Jag kunde icke se hans ansigte, men någonting i
hans figur, de breda, uppskjutna axlarne och det stora
hufvudet påminde mig om den person, som jag först
hade observerat vid Yverdun utmed jernvägen och
sedan sett begifva sig in åt skogen, som omgaf just
detta ställe, der jag befann mig.

Den gamla frun var således icke så ensam, som
jag förmodat; mannen, hvilken jag funnit misstänkt,
var troligen en granne till henne eller bodde kanske till

och med vid gården, och jag kände mig helt belåten
och tillfredsstäld vid denna förmodan.

Strax derefter återkom fru Cosson både med det
gamla vinet och den gamla pigan; jag kan icke hjelpa,
att jag icke fann hvarken det ena eller andra i min
smak, båda föreföllo mig lika sura, och sedan jag
nedsatt mitt glas, sade jag småleende:

"I sanning, man skulle icke kunna tro, att ett
fruntimmer, som är födt och uppfostradt i det
bullersamma Paris, kan bo och lefva så här ensligt, som ni
gör, men kan hända att ni har grannar helt nära
eller att någon bor hos er?"

"Nej jag är alldeles ensam med Babette," sade
gumman, som vid hvarje steg hon tog på det murkna
golfvet kom dess tiljor att svigta och tycktes vara i fara
att få det tunga skåpet, som gungade på ett oroande
sätt, att falla framstupa öfver sig.

"Det var emellertid helt nyss en person här
utanför fönstret," återtog jag och såg ut genom rutan.

"Deri misstog ni er säkert; här bor ingen i
närheten ... men kanhända det var någon promenerande
främling, liksom ni sjelf."

"Det är möjligt, ty det var en karl i er
trädgård just nu, derom är jag alldeles säker ... Har ni
ingen trädgårdsmästare eller dräng vid gården?"

"Nej, nej! Hvad skulle jag göra dermed ... det
skulle blifva allt för dyrt; jag vill inte kosta något
på ett ställe, som jag tänker sälja så fort jag kan."

"Men det är oförsigtigt af er att bo så här
ensam."

"Ah, dermed är ingen fara ... isynnerhet om jag
genast bränner upp den här afskyvärda
kommunarden," tillade hon skämtande och upptog det förseglade
kuvertet ur lådan.

"Om ni verkligen icke vill se eller behålla det
der kortet, så gif det åt mig; jag skulle hafva lust
att veta, huru det ser ut."

"Nej, nej ... Det skulle kanske vara orätt," sade
hon tvekande, och hennes skrynkliga ansigte fick ett
uttryck af ängslan och oro, som jag genast förstod; i
det stackars nyss så tillitsfulla modershjertat fanns
likväl en undangömd fruktan, som hon icke ville
tillstå för sig sjelf och som kanhända just var den
hemliga orsaken till hennes käcka beslut, att icke bryta
kuvertet.

"Man säger, att rätt många af de der afskyvärda
menniskorna, som ställt till så mycken oreda i
Frankrike, nu tagit sin tillflykt till Schweiz, och jag tänkte,
att det möjligen kunde bidraga att ertappa någon af
dem," återtog jag.

"Visserligen ... men i alla fall må det ligga orördt
här så länge."

"Som ni vill ..."

Jag tog afsked af gumman, som följde mig ända
till grinden, och bad mig återkomma ännu en gång,
innan jag lemnade Ouchy.

*

Skymningen är kort i sydligare länder; jag hade
dröjt bra länge, och jag gick nu mycket fort framåt
den ensliga vägen. Jag kunde icke förjaga en
obehaglig känsla vid minnet af främlingen i fru Cossons
trädgård, och mina hastiga, ljudlösa steg liknade verkligen,
jag erkänner det, mera en flykt för inbillade faror
än en vanlig promenad i den mörka skogsbacken.

Hastigt stannade jag emellertid och återhöll andan,
ty ett besynnerligt ljud, som alls icke liknade
näktergalens stämma, nådde mitt öra.

Det lät, som någon kastat sand eller småsten emot
andra sidan af muren till höger om vägen. Jag
lyssnade, och efter ett par sekunder upprepades detta
buller något längre framför mig.

Jag hade ännu icke hunnit förbi fru Cossons
trädgårdsstaket, och det gamla lusthuset derinnanför
syntes i hörnet ett par hundra alnar längre fram. Vägen
var här mellan de båda stängslen mycket smal, och
tvärs öfver den samma gick en trumma eller rännil,

hvars bro för tillfället var upprifven och stäld emot
muren.

Lydande en kanske ganska enfaldig och feg känsla
af fruktan och nyfikenhet, drog jag mig hastigt intill
muren i skydd af denna bro, för att så osynlig som
möjligt afvakta, om den egendomliga signalen skulle
hafva någon följd.

Det tycktes emellertid, som om min uppjagade
inbillning var det enda jag möjligen kunde få
anledning att frukta, ty ingen lefvande själ syntes till; allt
var tyst, icke ens en fogel hördes, och jag skulle just
fortsätta min väg, då samma ljud som jag nyss hört
upprepades, men denna gång tätt bakom, der jag stod,
och med den verkan, att sanden eller gruset flög öfver
muren och föll rasslande emot brostockarne nedanför.

Ett knäppande som af ett par kastagnetter eller
snarare liknande det sedan så moderna "krickandet"
hördes strax derefter och besvarades ögonblickligen
från andra sidan, inne i trädgården, och efter ännu
ett par sekunder skrapade det emot muren, som om
någon klättrade upp derpå, ett par stenar lossnade
och rullade ned der inne i parken, och någon
hoppade ned i gräset bredvid vägen.

Det var ännu tillräckligt ljust för att jag mycket
väl mellan de lösryckta murgrönsrefvorna, som hängde
ned vid brotimret, kunde observera den person,
hvilken nu icke var tio steg ifrån mig. Jag igenkände
genast den skranglige, bleke och rödnäste karlen, som
jag första aftonen, då jag kom till Lausanne, sett i
sällskap med den, hvilken burit den trasiga nattsäcken
och som, efter hvad jag misstänkte, äfven var den
samme, hvilken bestulit engelsmannen och helt nyss
varit inne i fru Cossons trädgård.

I samma ögonblick, som jag nu återsåg hans
kamrats frusna och dolska fysionomi, hade jag också
upptäckt, hvarför den stackars gamla frun framkallat så
obegripliga reminiscenser inom mig, det var en ganska
stor och omisskännelig likhet dem emellan; samma

gråbleka hy, långa, röda nästipp, klena ögon och fnaskiga
utseende.

Karlen, som för öfrigt liksom förra gången var
ganska väl, till och med fint klädd, såg sig omkring ett
par sekunder, lyckligtvis utan att märka min närvaro,
och skyndade sedan med hastiga steg framåt vägen
ända till det gamla lusthuset, der han försvann.

Troligen hade han krupit genom någon af
öppningarna i det bristfälliga stängslet eller också helt
beskedligt och oskyldigt fortsatt sin väg fram till stora
landsvägen.

Jag hade nu emellertid kommit på den idén, att
dessa båda karlar icke tillhörde det hederliga och
pålitliga folket, och det föreföll mig nästan som en pligt
att vända om till de gamla qvinnorna i det ensliga
huset för att varna dem, men vid närmare eftertanke
blygdes jag öfver min "lättvindiga" fantasi, som så
ofta öfverdref och förvände verkligheten; jag hade ju
ingen den minsta egentliga grund för mina misstankar,
hvilka kanske voro lika orättvisa som löjliga, och då
jag ett par minuter derefter gick förbi det gamla
igenspikade lusthuset, fick jag ingen bekräftelse på min
föreställning, att det var ett gömställe för tjufvar och
förrymde kommunarder.

Då jag hunnit fram till landsvägen och lemnat
den täta skogsdungen bakom mig, var det mera ljust.
Skördefolket höllo just på att vända hemåt ifrån ängen,
en karl med en hötjufva öfver axeln gick mig förbi,
och jag igenkände samme bonde, hvilken jag frågat
om vägen för ett par timmar sedan, då jag gick bort;
äfven han igenkände mig och helsade, och jag
berättade honom, att jag verkligen funnit fru Cosson, som
jag sökte.

"Tant mieux," sade han småleende, "men jag har
aldrig hört hennes namn, och jag trodde, att huset
vid bäcken der nere stod öde."

"Det är också endast hon och hennes piga, som
bo der," återtog jag, som fortfor att gå bredvid honom
framåt staden.

"Nå, jag afundas dem icke deras boning ..."

"Den ligger rätt vackert likväl."

Han ryckte på axlarne.

"Ni tycker, att den är bra enslig kanhända, och
så tycker äfven jag ... de båda gamla qvinnorna kunde
lätt blifva bestulna."

Han gjorde ännu en gång samma uttrycksfulla
åtbörd, som är så beqväm, då man icke vet hvad man
skall säga eller icke <i>vill</i> yttra sin mening.

"Har man aldrig hört talas om något inbrott här
i trakten."

"Nej, åtminstone är det icke att frukta hos "la
dame au nez d'or", sade han skrattande.

"Hvarför det?"

Äter igen samma stumma, tvetydiga geste.

"Dessutom är hon ju död, och nu ..."

"Så mycket värre ..."

"Hvad menar ni?"

"Att ingen menniska skulle våga sig dit."

"Kanhända man tror, att det gamla huset liknar
en råttfälla, eller att det skall falla ned öfver den
inträdande, ty så ser det verkligen ut?"

"Ah nej; men man säger, att det spökar der."

"Ah, är det så?"

"Ja, ser ni, den der gamla qvinnan var mycket
girig, och lär hafva gömt sina dyrbarheter någonstans
der inne; men hon har lofvat, att <i>märka</i> den, som
skulle vilja söka rätt på dem," tillade han
hemlighetsfullt och med en egendomlig tonvigt på ordet
<i>märka</i>.

"Nå väl, kanhända att fru Cosson känner till, att
hon är skyddad af sin döda systers besynnerliga
hotelse, och att det är derför hon vågar bo så ensam,"
sade jag skämtande.

"Det är nog troligt ... Huru som helst, så skulle
icke jag åtminstone vilja oroa henne."

"Bara af fruktan för spöket?"

"Ah, nej; hvem tar ni mig för?" svarade han
skrattande.

Vi hade nu hunnit fram till staden; jag vek af
åt vägen ned till Ouchy, och vi skildes åt.

*

Likasom man vid middagsbordet på Beau-Rivage
hade sin bestämda plats, väljer man sig äfven i den
vackra frukostsalen sitt eget lilla bord, som alltid
reserveras för ens räkning och der man är viss att
finna en af de tyste, uppmärksamme betjenterne,
färdig att mottaga den ankommandes hatt, ytterrock, schal
eller parasoll, i fall man kommer utifrån, och
arrangera ens kaffe med noggrannhet så, som man en gång
anbefallt honom.

Nöjet att blifva betjenad af samma person, att
finna den lugna, städade och väl ordnade
uppmärksamhet, som man aldrig kan vänta af annat än egna
tjenare, är kanhända helt egendomligt för detta hotell.

Det var temligen sent, då jag morgonen derpå
inkom i den stora förstugan med dess
blomstergrupper, dess springvatten, dess svala marmorgolf, dess
bronsbilder, dess telegraf och postlåda oeh slutligen
dess glaskabinett för den outtröttlige portieren, detta
lefvande lexikon, som ständigt rådfrågas, som talar
alla språk, som vet allting och som har allas
förtroende och affärer om hand.

Han klef nu fram ur sitt, med alla möjliga
jernvägstabeller, kalendrar, prospekt och annonser
tapetserade och med bref, adresskort, papper och tidningar
öfverfylda embetsrum och underrättade mig, att mina
reskamrater redan frukosterat och gått ut, men skulle
återkomma vid tiotiden.

Som jag gjort en tidig och lång promenad genom
byn utmed stranden ända bort åt Morges, var jag både
hungrig och trött och skyndade mig in att dricka kaffe,
öfvertygad att den hederlige Jean, uppassaren, nog
skulle hafva det varmt och i ordning åt mig.


Alla menniskor tycktes emellertid hafva
försvunnit; der fanns ingen i frukostsalen; borden voro
tomma, och man var sysselsatt att duka för déjeunern i
den stora matsalen bredvid. Ingenting annat än den
lilla kristallkoppen med honung, som alltid åtföljer
kaffet och utgör dess desert, fanns qvar på vårt bord,
der jag nu slog mig ned, helt misslynt att kanske
hafva gått miste om det rostade brödet, det färska
smöret och hela den vanliga smakliga anrättningen,
som blifver dubbelt efterlängtad, då man gjort ett par
timmars promenad i morgonluften.

Min förhoppning på Jeans välvilliga omtanke
bekräftades likväl, ty knappt hade jag satt mig ned,
innan han verkligen syntes i dörren och vid min åsyn
skyndade att servera mig allt hvad jag önskade.

"Det har blifvit sent," sade jag, liksom
ursäktande mitt dröjsmål, "man har redan slutat dricka
kaffe, ser jag ... Till och med misserna Ousgood äro
försvunna, som likväl bruka vara de sista."

"Den ena miss Ousgood har icke alls druckit kaffe
i dag," sade Jean med en min, som tydligen var
beräknad på att väcka min nyfikenhet och gifva
anledning till en fråga.

"Hur kommer det till?"

"Hon har rest sin väg."

"Nu på morgonen?"

"Nej, förmodligen redan i går qväll."

"Helt ensam?"

"Man antager, att hon haft sällskap," svarade
Jean med ett så pass betydelsefullt leende, som
etiketten och hans ställning kunde tillåta.

"Hvad vill det säga, min käre Jean? Har miss
Bathilde rest härifrån utan att man vet med hvem."

"Förlåt mig, det är icke miss Bathilde, utan miss
Letitia som rest sin väg, och man är temligen säker,
att signor Morra enleverat henne."

"Miss Letitia! Den äldsta af mr Ousgoods döttrar?"

"Just hon. Mr Ousgood, med miss Bathilde,
tänker om en timme också resa härifrån, för att följa
med middagståget från Lausanne."

"Känner man till denna händelse i hotellet?"

Jean ryckte på axlarna, bredde ut händerna och
sade hviskande:

"Olyckligtvis! ... Mr Ousgood, som icke anade det
allra minsta, gjorde så mycket larm och bråk af sin
dotters försvinnande, att verkliga förhållandet blef
bekant."

"Så obehagligt!"

"Certainement! ... Han återfinner henne som
madame Morra ...  Voilà tout!"

Jag var helt förvånad öfver den stela fyrtioåriga
damens ungdomliga smak och uppförande och ännu
mer öfver den vackre italienarens dåliga
handlingssätt, hvilket tydligen var en af dessa "små affärer",
som han tillstått sig hafva för vana att sköta för egen
räkning.

Emellertid var den unge mannen verkligen till
sitt yttre ganska älskvärd, och det var alldeles
omöjligt att icke finna ett visst behag i hans sällskap.

Han var en af dessa förunderligt lifliga naturer,
som hos sig förena två, tre andra menniskors förmåga
att se och höra, skratta och gråta eller med ett ord
<i>lefva</i>. Jag vet icke, om sådana just äro afundsvärda,
men de äro vanligen mycket omtyckta af sina mera
"sofvande" eller flegmatiska likar; dessa roas åt deras
infall, förvånas öfver deras ständigt vakna och
verksamma sinnen och finna det helt beqvämt att utan
egen ansträngning dela deras intryck, äfven om dessa
intryck och omdömen stundom skulle synas dem något
excentriska och besatta; det öfverskott af lif, som i
alla händelser gifver anledning dertill, kommer på sätt
och vis de tröga till godo; och <i>lif</i> är ju ändå hela
skapelsens lösen, dess första och sista ord, dess
slutliga hopp och orsaken till alla våra sträfvanden, ty
att lefva dubbelt, tiodubbelt, lefva genom alla sinnens
stegrade förmåga är tidens nyaste och högsta vishet.

Den kalla, blodlösa engelska damen hade icke
kunnat motstå lockelsen af italienarens glöd; det var
ju egentligen icke mycket att undra öfver.

Som jag emellertid hvarken kände eller
intresserade mig synnerligen för någon af parterna, tänkte
jag icke vidare derpå och glömde snart alltsammans.

Då jag sedan gick genom förstugan, fick jag
dessutom genast ett nytt intryck, ty jag såg portiern,
nästan alla uppassarne, flere af hotellets gäster och
till och med herr Morier, värden sjelf, församlade och
i liflig diskussion.

Ett telegram hade just i detsamma kommit till
den senare för att beställa rum åt: "Monsieur Thiers
från Paris".

Frankrikes president, den gamle statsmannen, han,
som afslutat freden med Tyskland, skulle komma till
Beau-Rivage samma qväll; och detta väckte
naturligtvis en allmän uppståndelse.

Man lyckönskade sig till mr Ousgoods afresa,
efter som han hade de vackraste rummen, och
uppassare och städerskor sändes genast åstad att ställa allt
i ordning fö den illustre resande, som man antog skulle
medföra en hel uppvaktning och anlända med en
passande ståt, ehuru telegrammet icke innehöll något om
den saken.

Vi hade emellertid beställt en vagn för att göra
en längre utfärd i trakten, och klockan 11 reste vi
utan att tänka på monsieur Thiers, som vi dessutom
för några veckor sedan sett i Versailles.

Då vi sedan hemkommo på aftonen mötte oss
emellertid en ganska rolig scen.

Knappt hade vår vagn stannat vid porten till
hotellet förr än uppassarne som vanligt kommo
utrusande för att mottaga oss, men två af dem ryckte
oss så godt som ur vagnen, och de andra omringade
kusken under ifriga tillsägelser att genast köra bort en
annan väg, utan att vända, för att icke möta monsieur
Thiers' vagn, som man hörde komma på vägen genom
Ouchy.

Värden sjelf, med portiern vid sin sida, stod på
trappan i spetsen för hela sin stab af betjenter, alla
städerskorna garnerade fönstren i öfre våningen, och
en hel mängd af hotellets gäster var rangerad å ömse
sidor om uppgången, för att beskåda den väntade
celebriteten.

Man hade naturligtvis icke ansett det lämpligt
att hemta Frankrikes president i den vanliga, ganska
oklanderliga omnibusen, som brukade ifrån bangården
hemföra Beau-Rivages gäster, utan sändt en särskild
vagn för hans bekvämlighet, och nu svängde denna
också upp på gården och stannade.

Midt i vagnen, på yttersta kanten af sätet, satt,
alldeles tryckt inpå en gammal, mycket anspråkslöst
utstyrd fru, en liten herre, klädd i grå hatt och utan
handskar.

Båda dessa personer sågo mycket häpna och
generade ut öfver så många nvfikna åskådare och hela den
skara af bugande och vördnadsfulla personer, som
omgåfvo dem och täflade att rycka till sig deras bagage;
och då det resande paret i stor ståt fördes upp i
de präktiga rummen och den stackars frun i
synnerhet, förlägen och rent af förkrossad af all denna prakt
och artighet, syntes önska sig långt ifrån ett ställe,
dit hon troligen mot sin vilja och genom något
besynnerligt missförstånd kommit, var jag nära att utbrista
i ett hjertligt skratt, hvilket blef ännu svårare att
återhålla vid de anmärkningar om den förmente
presidenten, jag hörde omkring mig:

"Min Gud, hvad han ser enkel och anspråkslös
ut för att vara en sådan statsman! ..." hviskade en.

"Och mycket yngre, än man kunde förmoda,"
tillade en annan.

"Hvad var det för ett fruntimmer han medförde?"

"Man påstår, att det var hans amma ..."

"Hans amma? Omöjligt! ... Gubben är ju öfver
sjutio år ..."

"Han tog sig ingenting ut ... En svart halsduk
och utan handskar ..."

"Det är en egenhet hos monsieur Thiers ..."

"Men i alla fall ... en så ryktbar person ..."

"Jag tror, att det är ett misstag ..."

Och så var det också. Värden kom nu tillbaka
utför trappan, och hans misslynta och förtretade min
bekräftade lika mycket som hans ord den
mystifikation, för hvilken man varit utsatt.

Den resande hette visserligen Thiers och kom
också ifrån Paris, men han hade visst aldrig fallit på
den äfventyrliga tanken att blifva tagen för franska
republikens president, och jag förmodar, att den
smickrande förvexlingen icke syntes honom mycket angenäm.

Emellertid var denna lilla scen kanhända hvad
man hemma i Sverige på bondlandet skulle hafva kallat
"ett varsel"; d. v. s. ett slags synlig profetia om
en sak, som verkligen kommer att inträffa, ty
sommaren derpå vid samma tid kom mycket riktigt till
Beau-Rivage, som man vet, den rätte Thiers, den
märkvärdige lille gubben, hvilken man året förut trott sig
mottaga der.

Aldrig har jag likväl sett någon menniska se
mera olycklig och förvirrad ut, än den förmente
presidenten vid den hyllning, som egnades honom, och
det är också fara värdt, att, då den verklige sedan
kom, han icke rönte en så stor och vördnasfull
uppmärksamhet.

*

Länge hade jag med oro väntat bref hemifrån
och begaf mig derför en dag strax på eftermiddagen
till Lausanne för att på postkontoret efterhöra, om
möjligen något misstag der eller oriktig adress kunde
vara orsaken.

Om man, för att komma till staden, går den
vanliga vägen genom byn Ouchy, förbi Hotel L'Ancre,
har man en temligen brant backe att stiga uppför och
en lång, solig väg att passera, förbi ett litet kapell

och flere "pensions", rätt vackert belägna i trädgårdar
utmed vägen.

Just som jag gick förbi porten till ett af dessa
ställen, utkommo tvänne fruntimmer derifrån, hvilka
också ämnade sig till staden, och då de gingo alldeles
bakom mig och talade helt högt, hörde jag deras
samtal, hvilket rörde sig omkring någon uppskakande
händelse, som tycktes hafva skett under natten och hvaraf
de voro särdeles oroade, men som jag icke uppfattade.

Jag uträttade mina affärer i staden, och som det
var mycket varmt, gick jag sedan in vid "Place de
Casino" på ett litet kafé, der jag flere gånger varit
inne för att dricka sodavatten och der man hade i
en bur en stackars näktergal, som sjöng hela dagen.
Just som jag satt och harmades öfver upptäckten, att
hans sällsamma outtröttlighet berodde af det sinnrika
och grymma påhittet, att hänga en gammal rock öfver
buren så att han ständigt satt i mörkret, hörde jag
äfven här, att man talade om någon ovanlig händelse
som förefallit.

På min fråga om saken fick jag snart veta, att
det skett ett mycket djerft inbrott under natten i ett
landthus strax utom staden, att tjufvarne varit gömda
i en paviljong i trädgården der man funnit spår efter
dem och att de ganska lätt kunnat stjäla silfver,
penningar och dyrbarheter till ett betydligt värde, men
genom någon besynnerlig tillfällighet, hvarom man icke
rätt visste besked, tycktes hafva blifvit skrämda och
flytt utan att medföra någonting.

Jag kunde icke få reda på några närmare detaljer,
och jag ansåg mig knappt behöfva dem för att vara
fullt säker, att det var hos den gamla fru Cosson,
som detta brott blifvit begånget, och att
gerarngsmännen voro de båda karlarne, som synts mig så
misstänkte.

Ångrande att icke hafva lydt min första
ingifvelse att återvända om aftonen för att varna henne
och med lifligt deltagande för den stackars gumman,
som säkert var helt förskrämd, beslöt jag att trots
dammet och solvärmen begifva mig till henne, helst
minnet af den bleke och rödnäste främlingen, som
hoppat öfver muren och som jag ansåg för att vara
en af tjufvarne, ingaf mig äfven en annan misstanke,
hvilken hans ovanliga likhet med <i>den</i>, som han ämnat
bestjäla, framkallade.

Det var under rätt obehagliga tankar, som jag
vandrade fram den nu välkända vägen genom skogen; jag
<i>fruktade</i> nästan att få höra, det man ertappat eller
hade någon spaning på brottslingarne, öfvertygad som
jag var, att åtminstone den enes signalement låg
försegladt i fru Cossons bordslåda, och misstänkande, att
den olyckliga moderns oförmodade åsyn kanhända just
varit den obegripliga fasa, som jagat tjufvarne på
flykten.

Det var mig derför en verklig tillfredsställelse
och lättnad, när jag genast vid mitt inträde inom
grinden till den dystra och ruskiga gården såg fru Cosson
helt småleende komma emot mig.

"Ni hade ganska rätt, då ni varnade mig härom
dagen," voro de första ord hon sade. "Kanhända vet
ni redan, hvad som händt ... Stig in, så skall jag visa
er, huru man huserat här, och hvilken oväntad lycka
jag haft, att likväl icke mista annat än ett par
buteljer vin och några öfverlefvor af vår middag, som fanns
i skänken derborta."

Och hon visade mig i detsamma en intryckt
fönsterruta, spår af smutsiga skosulor på mattan, tomma
buteljer och fat på bordet och slutligen det stora tunga
skåpet med dess gamla silfverpjeser, kullstörtadt på
golfvet, hvars bräder och murkna bjelkar till en del
brustit under tyngden vid fallet deraf och sjunkit ned
i källaren.

"Jag hörde i Lausanne med förskräckelse, att min
fruktan besannats," sade jag beklagande, "och jag ville
nu gå hit för att öfvertyga mig, det ni sjelf icke lidit
någon skada af skrämseln.

"Visst blef jag förskräckt vid bullret och braket
här nere, då skåpet, troligen vid försöken att dyrka
upp det, föll omkull, men jag blef sedan ännu mera
förargad öfver tjufvarnes fräckhet ... Tänk er bara,
att de varit nog öfverdådiga och säkra för
öfverraskning, att de dukat fram all den mat de funnit och
suttit här till bords och spisat, medan Babette och jag
sofvo der uppe i god ro."

"Och sedan hafva de gått sin väg utan att göra
någon annan skada?" inföll jag helt förvånad.

"Ja; och likväl har jag derinne i sekretären rätt
mycket kontanta penningar; men de började med att
vilja dyrka upp skåpet, och det var just en lycka."

"Hvarför det?"

"Jo, ser ni, min systers man var guldsmed, som
ni vet, men han var äfven en mycket skicklig
mekanikus och hade, i sammanhang med låset i det der
skåpet, anbragt ett par revolvrar, som aflossades, om
en dyrk kom in i nyckelhålet ... Skotten hafva också
mycket riktigt afgått och äfven träffat, det kan ni se
af bloddropparna här på golfvet, och i detsamma har
också skåpet fallit öfver skälmen, som tycks hafva haft
rätt svårt att komma ur klämman ..."

"Jag märkte också verkligen, då jag var här sist,
att golftiljorna svigtade när man gick öfver dem och
att skåpet vacklade der vid."

"Det är sannt; hela huset är alldeles murket, och
så snart jag bara får svar ifrån Nantes med
underrättelser om min son, så flyttar jag härifrån."

"Men det var besynnerligt, att ni icke hörde allt
detta buller i natt?"

Visst hörde jag det, ehuru jag har mitt sofrum
der uppe på gafveln. Då skåpet föll, vaknade jag
och trodde, att åskan gick, ty hela huset skakades;
och det var rätt väl, att jag trodde så och icke gick
ned, ty om jag fått se tjufvarne, skulle de kanske
hafva slagit ihjel mig."

"Ja i sanning," inföll jag, som fruktade, att hon
af deras blotta åsyn skulle hafva fått det mest
dödliga slaget.

"De blefvo nu skrämde af skotten och bullret och
flydde, innan någon upptäckt dem; men polischefen
ifrån Lausanne, som var har på morgonen och som
trodde dem vara några lösdrifvare sedan kriget,
lofvade mig att göra allt för deras ertappande och trodde,
att detta skulle blifva så mycket lättare, som de
troligen, efter hvad blodspåren utvisa, äro temligen illa
märkta."

Vid ordet <i>märkta</i> påminde jag mig hastigt
slåtterkarlens yttrande om aftonen; och det föreföll mig
rätt eget, att den vidskepliga föreställningen om "La
dame au nez d'or" och hennes mystiska hotelse skulle
genom denna händelse hafva fått en slags bekräftelse.

Det var icke första gången i mitt lif jag funnit
de mest groteska och sällsamma idéer genom den
mystiska makt, som helt rationelt kallas "tillfälligheten",
bestyrkas och besannas, trots alla förnuftiga tvifvel
och invändningar.

"Se der, har ni ännu det der fotografikortet qvar,
som man skickade er?" sade jag i detsamma, då
gumman drog ut bordslådan för att söka efter sina glasögon.

"Ja, det ligger orubbadt ... jag har glömt att
bränna upp det."

"Men tänk om det just vore porträttet af en af
de der farlige lösdrifvarne ..."

"Det skulle nog kunna hända, men i alla
händelser kan icke jag göra något dervid; men om ni vill
taga det, så gerna för mig," återtog hon, glömmande
nu i harmen öfver sitt kullstjelpta skåp och instörtade
golf den fruktan hon möjligen hyst, att likväl
igenkänna sin son, och kastade det alltjemt förseglade
kortet på bordet.

Jag gömde det i min ficka och tog strax derefter
afsked för alltid af både henne och hennes ödsliga
hem i den romantiska skogsbacken vid bäcken.

Knappt kommen utom grinden och ur hennes
åsyn, öppnade jag likväl kuvertet och betraktade det
hemlighetsfulla porträttet af den förrymda
kommunarden; som man kallade Etienne Cosson.

Min aning var fullkomligt riktig; man kunde icke
misstaga sig på att det var fotografien af den unge
gråbleke mannen, som jag sett på vägen, lika litet
som att denne verkligen var den förlorade sonen, ty
han liknade sin stackars mor, så mycket som ett barn
någonsin kan göra.

Jag sönderref porträttet i små bitar, som jag lät
vinden bortföra, under uppriktig önskan att han icke
måtte blifva upptäckt, ty lika rörande som den arma
qvinnans fasta tro på hennes barns heder och oskuld
hade synts mig, lika förfärlig förekom mig nu hennes
möjliga upptäckt af hans brott, och jag uttalade derför 
aldrig till någon mina misstankar om kommunardens 
identitet med inbrottstjufven vid Lausanne och
väfvaren i Nantes; tröstande mig, vid tanken på den
gamla frun, med ordspråket: "Hvad man icke vet, gör
en ju ingen förtret."

*
</chapter>

<chapter name="III. Biljardspelaren i Lindan.">
<h1>III.

Biljardspelaren i Lindau.</h1>

"Modeste Korff"! ... Är det möjligt att för våra
svenska öron finna en löjligare sammansättning af
namn? Och likväl är den ju fullkomligt passande, ty
då ens familjenamn är "Korf", tyckes det vara mycket 
lämpligt att döpas till "Modeste".

Det var i Lindau jag första gången hörde detta
prof på den egendomliga tyska smaken i fråga om
benämningar, utan att då ega en aning om att det
fanns en helt framstående personlighet, som äfven var
begåfvad med samma välljudande namn och hvilkens
annonserade död för någon tid sedan uppväckte hos
mig minnet af ett litet äfventyr, hvari <i>den</i> originelle
herr Modeste Korff, med hvilken jag sammanträffat,
var inblandad.

Det är icke så ovanligt, att små motgångar och
tillfälliga förargelser under en resa kunna föranleda
motsatsen af hvad man väntat eller åtminstone gifva
anledning till ganska egendomliga äfventyr, som man
sedermera alls icke skulle vilja förlora ur sitt minnes
album.

Vi hade en solig och varm junidag med ångbåten
ifrån Romanshorn farit öfver Bodensjön till Lindau,
som ligger i sydöstra hörnet af sjön.

Det var en ganska angenäm färd; middagsbordet
var dukadt på däck under ett stort suntält, der det
fläktade så svalt och godt, att om jag icke till granne
hade fått en rödhårig norrman med långa, gula naglar, 

skurna i en spets och krökta som klor öfver hans
fingrar, så skulle jag icke funnit någonting obehagligt
omkring mig.

Men den hedersmannen, hvars egentliga inre värde
och öfverlägsenhet kanhända voro ganska stora, var
emellertid alls icke angenäm; han hade ett permanent
uttryck på sitt anlete, som om han fått en hel
karaffin ättika i halsen, och hans konversation bestod ifrån
början till slut i en vresig kritik öfver Schweiz och
schweizarne, med hvilka han påstod sig hafva gjort
en grundlig bekantskap under sitt vistande i Zurich,
der han studerat bergsvetenskapen en längre tid.

Som hans erfarenhet var helt och hållet olika
mot min egen, föreföll han mig alldeles obegripligt
ondsint och tråkig, och som jag tillika fruktade, att
mina mera glada och flyktiga iakttagelser i detta
afseende skulle kunna rubbas af hans ledsamma prat,
skyndade jag att lemna både herr Aasbjörn Dang, som
han kallade sig, och hans erfarenhet i deras värde för
att i stället fröjdas åt det härliga vädret, det blå
vattnet och de vackra stränderna.

Några timmar derefter ilade den lilla ångbåten
in mellan Lindaus långa hamnarmar, den ena prydd
med ett kolossalt granitlejon, den andra med ett
fyrtorn, hvars lykta verkligen lär vara ganska behöflig
i de mörka höstqvällarna, men som nu på den soliga
varma eftermiddagen och i den lilla lugna sjön syntes
mig så orimlig, som om det varit en täcksläda eller
en isjakt.

Vi ämnade att en qvarts timme derefter med
bantåget afgå till München, och då vi således icke
hade tid att egna den lilla baierska staden någon
särskild uppmärksamhet, stannade vi helt overksamma
qvar vid bangården för att afvakta tåget.

Då man väntar, förefaller tiden alltid lång, och
en olycklig ingifvelse kom mig att i brist på något
annat drickbart än det eviga "bieret" begära ett glas
mjölk, i den djerfva förhoppningen att genast kunna
erhålla detsamma.

Minut efter minut förgick emellertid, och ingen
mjölk syntes till. Allt var tyst och öde omkring
bangården; i stationshuset fanns ingen menniska utom en
sömnig karl i en ljusblå, gammal, urblekt mössa, och
hvars egenskap af konduktör var svår att upptäcka;
en slarfvig piga käbblade i restaurationslokalen med en
sluskig student, dammet blåste i stora moln från den
flacka, solstekta kajen, der ett sockerbagarstånd, med
åldriga tårtor och suddiga glasburkar, stod helt dystert
och ensligt, och öfver alltsammans låg en ton af
otreflig tomhet och småstadstråkighet, som gjorde, att denna
väntan blef mycket lång och obehaglig.

Ändtligen, efter ännu en tredje påminnelse till
den näbbiga och koketterande källarjungfrun, kom den
olyckliga mjölken, till min fasa och förvåning kokt och
skållhet, serverad i en ofantlig porslinsskål, liksom det
skulle hafva varit ett handfat med rakvatten, och i
detsamma underrättade oss mannen i den ljusblå
mössan, till svar på våra frågor derom, att tåget till
München redan för tio minuter sedan afgått!

Det måtte hafva skett i all möjlig tysthet och
anspråkslöshet, ty vi hade icke hört ett ljud deraf
eller sett någon enda resande.

Der sutto vi således med hela vårt bagage, redan
köpta biljetter, den kokheta mjölken framför oss och
kunde icke lemna det odrägliga Lindau förr än vid
midnatten, i fall vi då ville resa.

Jag trotsar hvar och en att icke i första
ögonblicket af en dylik otur känna sig förargad och
nedstämd.

Lyckligtvis behöfdes det icke många minuter,
innan det komiska i våra bestörta miner — då vi rusade
upp omkring den ångande mjölkskålen, likt
inspirerade prester kring hvirflande offerrök — kom oss att
utbrista i skratt och sedan helt hastigt skynda ifrån
den tomma snuskiga bangården, för att i stället
försöka att finna Lindaus möjligen vackra och behagliga
sidor.

Och dessa funnos verkligen. Först skaffade vi
oss rum på det ståtliga hotellet Bayerische-Hof vid
hamnen, der man fann all den komfort man kunde önska;
och sedan gingo vi ut för att taga den lilla staden
och dess omgifningar i betraktande.

Tack vare den lyckliga ackomodations-principen
— helt visst den visaste af all vishet här i verlden
— funno vi nu med ens allting förändradt. Solen,
som förut masat så stekhet och hvars glödande
strålar återkastats så tröttsamt och bländande af
gatstenarne och husväggarne, hade nu sjunkit djupare ned
emot bergen på andra stranden, dammet hvirflade icke
så tjockt som förut omkring oss, Lindau var icke mera
i våra ögon endast en anhaltstation, ett litet otrefligt,
folktomt och tråkigt ställe utan allt intresse, det var
den forna gamla fria österrikiska riksstaden med ett
uråldrigt romerskt torn, bygdt under kejsar Tiberius,
ett rådhus, som såg ut att nästan vara lika gammalt,
ruiner af romerska fästningsverk, gamla underliga hus
och en vacker kyrka, att icke tala om dess vackra
park, som likväl var fullkomligt öde och tom och såg
temligen försummad ut.

Lägger man nu härtill, att Bayerische-Hof,
förutom alla andra goda saker, till och med hade svensk
punsch ifrån Stockholm att bjuda på, så kunde man
väl icke mera begära, och det var ju alls icke svårt
att af nödvändigheten göra en dygd och stanna qvar
med lugn och tålamod.

Efter något mera än en timme hade vi emellertid
hunnit gå rundt omkring hela staden, ifrån den långa
träbron, som förenar den med fasta landet, och
tillbaka igen, och klockan var ännu icke 8 på qvällen.

Hvad skulle man då vidare taga sig till? Det
var redan skumt i de långa hvalfven eller gallerierna,
hvilka likasom i Bern funnos på den förnämsta gatan,
under husens utskjutande första våning. De få,
ganska tarfliga butikerna derunder voro antingen redan
stängda eller mörka, och endast på en röd upplyst
lykta utanför en port antydde ordet "Biljard", att
man äfven i Lindau tänkte på någon oskyldig
förlustelse under aftonens timmar.

Sjelfva huset och i synnerhet dess port af
kolossala stenar och med groft bildhuggeri sågo så
antiqvariska ut, att man kunde tro sjelfve kejsar Tiberius
hafva roat sig att der spela "Carolina", och det föll
oss in att gå upp för att se, om det inre af denna
gamla byggnad motsvarade dess vördnadsbjudande yttre.

Den skumma och ganska smutsiga trappan, der
man snafvade på bortkastade korkar och annat
hemlighetsfullt skräp, som icke så noga i mörkret kunde
specificeras, lofvade icke mycken elegans åtminstone,
men sedan vi öppnat dörren till ett slags tambur, der
en herre i skjortärmarne satt midt på golfvet i en
gungstol helt ensam och läste i en tidning, kommo vi
ändtligen in i en ganska stor och väl upplyst sal, der
de grofva bjelkarne i taket och nischerna i väggarne
likväl äfven här vittnade om husets ålder.

En oklanderlig biljard, långa polerade bänkar, ett
par små bord och en modern lavoir med marmorskifva,
vatten och handdukar, utgjorde här, alldeles som på
dylika ställen hemma hos oss, hela möbleringen.

Då vi kommo in, fanns der förut — utom
markören en liten sömnig karl i svart frack — endast
två spelare, hvilka till vår förvåning båda voro för
oss bekante, ty den ene var vår landsman och
reskamrat öfver Bodensjön, norrmannen med de långa
naglarne, och den andre var ingen annan än den
förföriske chokoladfabrikanten, signor Genaro Morra, som
rest ifrån Beau-Rivage med miss Letitia Ousgood.

Han syntes i första ögonblicket litet generad vid
vår åsyn, men då vi naturligtvis icke det minsta
låtsade om hans äfventyr, antog han förmodligen, att
det var oss helt och hållet obekant, och helsade helt
vänskapligt och med samma liflighet och goda lynne
som vanligt.

De båda herrarna voro midt inne i sitt parti,
ingendera hade på taflan skrifvit sina namn, utan
endast betecknat dessa med ett x. och ett y., och vi
stannade genast bredvid dem såsom åskådare.

Jag hade förut känt en synnerlig vedervilja för
norrmannens otäcka klor, men denna förvandlades till
beundran, ty jag förmodade nästan, att det var med
deras tillhjelp han gjorde den ena mästerliga stöten
efter den andra.

Tafatt, stel och trumpen som han var,
öfverträffade han emellertid fullkomligt den vackre, smidige
italienaren, hvilken i säkerhet och skicklighet var
honom mycket underlägsen och tycktes ohjelpligt
komma att förlora partiet med den sista stöt, som hans
motståndare nu stod i begrepp att göra.

Att betrakta ett par skickliga biljardspelare är
ett verkligt nöje, och lika mycket som jag erkände
vår fule reskamrats talang, lika mycket måste jag
beundra signor Morras orubbliga artighet och
godmodighet under hans otur.

I samma ögonblick, som norrmannen sänkte sin
kö och drog den ena foten bakom den andra,
öppnades taraburdörren mycket häftigt och bullersamt, och
ännu en herre inträdde i salen på ett sätt, som om
han nästan blifvit kastad dit in, med hatten på
hufvudet och utan att ens gifva sig tid att sätta käppen
ifrån sig der ute.

Allas ögon vändes naturligtvis på den främmande,
som presenterade sig på detta sätt och som för öfrigt
hade ett utseende af hemmastadd förtrolighet och
hvardagsgäst på stället.

Det var en ganska egendomlig figur, axelbred
och fet, med en viss militärisk hållning, ett bredt och
groft ansigte af misstänkt färg, uppstående trubbnäsa,
yfvigt hår, tjocka, omsorgsfullt vårdade mustascher
och små qvicka och lifliga, bruna Ögon.

Han helsade nu på oss alla, svängande med
hatten på ett mycket artigt och vänskapligt sätt, som
om han påträffat sina närmaste vänner och bekanta,
sparkade hastigt af sig sina gummigaloscher, hvilka i
sommarvärmen syntes mig temligen obehöfliga, och
kastade sin käpp på en af sofforna, under det han,
genast observerande norrmannens ställning, helt
muntert utropade:

"Den der stöten gör ni icke, min herre!"

"Hvad säger ni?" svarade Aasbjörn Dang, med
obeskrifligt förakt, seende på den främmande öfver
sin axel.

"Jag säger, att ni förlöper," återtog denne
skrattande och gnuggande sina händer.

"Gör jag det ..."

"Ja; ni gör icke den der stöten! Jag håller
hundra emot ett, att ni misslyckas," tillade han och
stälde sig midt för Dang med händerna hvilande mot
biljardvallen och ögonen på ett egendomligt och listigt
sätt fästa på norrmannens ansigte.

Denne syntes retad och förvirrad; och det är
också alls icke angenämt att blifva störd och fixerad
på detta sätt; den stöt han skulle göra var i sjelfva
verket mycket lätt och enkel, men emellertid stälde
han nu köen ifrån sig, gick att dricka ett glas vatten
och återkom, sedan han lyckats beherska den förtret,
som den främmandes ord tydligen gjort honom.

Denne, hvilken jag nu haft tid att bättre
observera, var något flintskallig och hade mycket hvita
händer, på hvars feta fingrar flere, som det tycktes,
dyrbara ringar gnistrade; hans urkedja var öfverlastad
med berlocker; han hade ofantliga manchettknappar,
hvilka liksom hans silkesnäsduk voro prydda med
symboliska aftryck af köer och biljardbollar, och en röd
bandstump lyste i knapphålet af hans rock.

"Vill ni antaga vadet, min herre?" sade han
småleende, då norrmannen återkom.

"Nej, det skulle vara att bestjäla er," svarade
denne kort och högdraget. "Men vill ni hålla jemt
om jemt, så må det gå."

"Jag är en gammal biljardspelare, jag; och jag
tror icke, att ni går i land med denna stöt. Men låt
vara då; hundra emot hundra eller mot ett, det är

mig likgiltigt," återtog den granne herrn, alltjemt med
samma muntra och glada ton och utseende.

Norrmannen begärde in konjak, drack nästan ett
hälft dricksglas utan att blanda det med vatten och
fattade åter sin kö; men den främmandes runda, skarpa
ögon borrade sig liksom in i hans, under det han
sigtade med ovanlig långsamhet och beräkning, och då
han slutligen stötte till, förlöpte bollen på det mest
fatala sätt; man skulle hafva trott, att han varit blind.

Herr Dang rätade upp sig med köld och ytterlig
värdighet, men hans bleka, fräkniga kind blef gul af
harm, medan den främmande bugade sig, utan det
minsta drag af segerfröjd, och sade artigt:

"Kulan hade verkligen ett mycket svårt läge ...
Jag ber er ursäkta, mina herrar, att jag kanske störde
er, men om ni ville tillåta mig att deltaga i spelet,
så skulle det vara mig ett stort nöje."

Det föreföll mig, som om han härvid vexlade en
bliek af hemligt förstånd med italienaren, och denne
svarade skrattande, att som han vore nästan besegrad
och dessutom en allt för dålig spelare för att kunna
täfla med någon af de närvarande, ty hans
motspelares sista otur var tydligen helt och hållet tillfällig, så
ville han helst draga sig undan och bad att få betala
sin skuld till norrmannen, hvilken emellertid blifvit
ännu mera retad och uppeggad att mäta sin
skicklighet med den nykomne.

De båda herrarne gingo bort till taflan för att
granska protokollet och uppgöra sitt spel, hvilket
tycktes hafva förts efter helt andra regler eller
öfverenskommelser, än som vanligen brukas i Sverige, och vänd
till den främmande, som ännu stod qvar vid biljarden,
frågade markören med sin griffel i handen:

"Hvilket namn får jag anteckna för er, min
herre?"

"De andra kalla sig X. och Y., ser jag ... Nå
väl, det är då bäst, att jag heter Z.," svarade han
skrattande, i det han kastade en hastig blick på den
svarta taflan.

Markören uppskref ett stort Z., under det
norrmannen mottog sina penningar och återvände till
biljarden för att börja ett nytt parti med den gladlynte
främlingen.

Man utsatte en temligen hög point som jag
tyckte, kastade bollarne om första stöten, blötte sina
fingrar i handfatet och begärde in en karaff med
konjak.

"Förträffliga preliminärer till ett intressant spel!"
sade jag småleende åt herr Genaro Morra, som tycktes
vara lifligt intresserad för utgången och som, vändande
sig till mina reskamrater, sade hviskande:

"Min motspelare nyss är ganska skicklig, men
den andre är säkert endast en skrytsam pratmakare ...
Skola vi parera på de der herrarne?"

Desse skakade på hufvudet och försäkrade, att de
hade mycket litet omdöme i detta fall, och i detsamma
fästes min uppmärksamhet på ännu tvänne herrar som
inträdde.

Den ene var en fin och mycket putsad gammal
man, som såg ut att vara något slags magistratsperson
eller möjligen sjelfve borgmästaren i Lindau; han hade
grått, glest hår, hvit halsduk och glasögon, och den
andre var en lång, smärt, kanske trettioårig man,
klädd som en simpel alpjägare, med stora spikbeslagna
skor, bruna läderdamaskor, bara knän, ett bredt bälte
omkring lifvet och en hög toppig filthatt, prydd med
några fjädrar.

Då han aftog denna, frapperades jag af
uttrycket i hans ansigte, ty det liknade icke alls en vanlig
bondes, lika litet som hans fina, hvita händer och den
stolta, något skygga och högdragna hållningen.

Han satte sig ned utan att säga ett ord och lät
sina vackra, djupt liggande ögon flyga omkring
rummet och slutligen stanna på de båda spelarne, under
det att hans kamrat helt stilla och beundrande stälde
sig bredvid biljarden.

Herr Z. hade emellertid kastat af sig sin rock
och visade sig nu i skjortärmarne, hvilka, föga
behagligt, äfven voro tryckta med pyramider af röda och
blå biljardbollar och korslagda köer, och jag anmärkte,
att Morra tycktes hafva rätt bedömt honom, ty hans
första stöt vittnade åtminstone icke om mycken
skicklighet, ehuru han gjorde långa tillredelser och tog sigte
ifrån alla håll.

Italienaren skrattade högt. Norrmannens sura
ansigte uttryckte en hånande tillfredsställelse, och de
båda sist komne herrarne gjorde helt sakta och
enstafvigt sina anmärkningar om spelet och tycktes parera
med hvarandra derom, hvari herr Genaro snart äfven
blandade sig.

Det gick alltjemt temligen illa för den muntre
herr Z. Han svettades, kastade äfven västen af sig,
hvisslade, sjöng, sprang rundt omkring i salen, tog upp
sina galoscher och beskådade dem i ljusskenet, liksom
de varit en händelsevis påträffad märkvärdighet, gjorde
på samma sätt med rock och väst, pratade, skrattade
och uppförde sig verkligen så, att vi, lugne och
beskedlige svenskar, voro nära att anse honom för
drucken eller halftokig; med ett ord, hans goda lynne var
orubbligt och tvang oss allesammans att skratta åt
honom.

Och detta tycktes på intet sätt genera honom,
tvärtom; jag inbillade mig, att han flere gånger
kastade hemliga blickar af tillfredsställelse och triumf
på signor Morra och att han i sjelfva verket roade
sig ännu mera åt oss, än vi åt honom.

Emellertid hade icke heller Dang spelat med
samma säkerhet, som jag kort förut beundrat, ty vid
hvarje stöt, som han skulle göra, stälde sig hans
motspelare orörlig midt emot honom och stirrade på hans
ansigte med en verkligt afskyvärd illfundighet för att,
sedan den var gjord, åter börja sina galna upptåg,
som liknade en apas. Man skulle kunna säga, att
hans talang var helt och hållet negativ och endast
bestod i konsten att tvinga sin motståndare att spela illa.

Det var italiensk karambol man nu spelade med
uppstälda små kägglor; bollarne voro särdeles illa
placerade, den ena låg tätt intill vallen och de andra
alldeles invid hvarandra på ett sätt, som ingåfvo oss
alla den mest bestämda förmodan om den jovialiske
hr Z:s fullkomliga fiasko.

Alla de närvarande hade samlat sig omkring honom;
han skrattade med full hals, sköt ut det breda
bröstet ändå mera, begärde absint och kastade den i sig
på samma sätt, som man sväljer ett piller; hans
ansigte var eldrödt, han uppvek skjortärmarne, och de
tjocka mörkblå ådrorna lågo uppsvälda på den ludna
armen, under det hans små gnistrande ögon tycktes
rulla rundt om kring i sina hålor, då han slutligen,
lätt och utan all besinning, utan att ens sigta, som det
tycktes, gjorde en understöt, lät bollen göra ett hopp,
tangera en af kägglorna hvilken vände sig rundt
omkring och stälde sig ned igen som genom ett trolleri,
under det kulan dubblerade och återkom till vallen.

Det var omöjligt att icke utbrista i bravorop vid
åsynen af hans obegripliga bragd.

Ifrån detta ögonblick bortkastade han den mask
af tafatthet och skrytsam medelmåtta, som han förut
tydligen antagit, för att insöfva sin motståndare och
mystifiera oss alla.

Det blef nu han, som spelade det ena partiet
efter det andra nästan helt ensam, ty sällan eller aldrig
fick den stackars, allt mer och mer ifrige och
uppretade, norrmannen göra en boll för den ända till
otrolighet skicklige främligen.

Jag hörde emellertid med förvåning, huru högt
den vackre alpjägaren vid hvarje stöt parerade med
Morra, hvilken besynnerligt nog just höll på <i>den</i>, om
hvars oskicklighet han nyss förut försäkrat mig.

Den märkvärdige herr Z. fortfor att prata och
sjunga, hvissla som en stare, hälla i sig absint,
dubblera, tribblera och utveckla en talang, som fullt
berättigade honom att lysa med det slags "biljarduniform"
han bar; och intagen af beundran för hans skicklighet
utbad jag mig, under något af hans lugnare ögonblick,
att få veta hans namn för att kunna behålla det i
minnet.

Han bugade sig med en blygsam min och
lemnade mig mycket artigt och beredvilligt sitt kort; men
när jag der läste de besynnerliga namnen: <i>Modeste
Korff</i>, kunde jag lika litet undertrycka mitt löje som
min förmodan, att det var antaget endast för tillfället.

Klockan var tolf på natten, då vi ändtligen
lemnade biljarden; och aldrig har jag varit mera renonce
på omdöme eller funnit det sällskap, hvari jag varit,
mer obegripligt och hemlighetsfullt. Det var omöjligt
att fatta en bestämd öfvertygelse om beskaffenheten
deraf eller veta, hvilka och huru många af dessa
personer voro bedragare eller bedragna, skälmar eller
hederligt folk.

Teuppfer, den schweiziske novellisten, persifflerar
på ett så roligt sätt de resande engelsmännens ofta
löjliga misstänksamhet och deras rädsla att blifva
lurade öfverallt och af alla, deras mani att tro sig se
en bedragare eller skälm i hvar och en, som tilltalar
dem, men denna afton kände jag mig nästan likna
dessa uppskrämde och komiske resenärer, ty som det
här icke tycktes vara förbjudet eller ens ovanligt att
i biljard spela om penningar, så blef den vresige och
egenkäre norrmannen troligen fullkomligt plundrad,
liksom den hemlighetsfulle jägaren, hvilkens väl försedda
börs helt och hållet öfvergick i herr Genaro Morras
händer.

Det var otvifvelaktigt, att italienaren och herr
Modeste Korff voro gamla bekanta, ehuru de icke
vexlade ett ord och icke låtsade känna hvarandra, och
jag misstänkta till och med ett ögonblick den lille
förmente borgmästaren, att äfven tillhöra detta tvetydiga
kamratskap och att genom sitt oskyldiga och stillsamma
utseende och sätt hafva fört jägaren i fällan.

Men denne jägare sjelf? Hvem kunde han väl vara?

En fattig stengetsjägare eller bonde vågar icke
hundratals gulden och förlorar dem på vadet, om en
biljardstöt skall lyckas eller icke; antingen tillhörde
honom icke den drägt han bar eller de penningar han
bortkastade och jag antog, att det var den förra
han lånat.

Han var den förste som gick sin väg; ingen af
de närvarande tycktes känna honom, och allesammans
hyste tydligen samma åsigt som jag.

*

Det var en mycket vacker natt, då vi åter kommo
ut på gatan; månen sken öfver Bodensjön, glittrande
på vattnet ända bort till motsatta stranden, der den
lilla österrikiska staden Bregenz' hvita hus syntes, och
lyste öfver det besynnerliga romerska fästet eller
vakttornet, som tungt och svart och rundt som en
ofantlig smörask låg vid stranden ända ut i vattnet, vid
slutet af en smal och skräpig gata, omgifvet af sten
och nässlor.

Vi hade ingen lust att gå hem och lägga oss,
utan vandrade på en slump omkring i månskenet och
stannade slutligen framför ett stort nytt hus, öfver
hvars port fanns en stentafla med gyllene bokstäfver,
hvars betydelse likväl aldrig blef oss tydlig, eftersom
husets facad låg i skuggan och det var alltför mörkt
att kunna läsa dem.

Portiern på hotellet försäkrade oss väl sedan, att
det var en kallvattenkuranstalt, och detta är möjligt,
men orsaken, hvarför det ådrog sig vår
uppmärksamhet, kunde han emellertid icke förklara.

Denna var nämligen, att, då vi kommit på en
tjugu stegs afstånd, porten öppnades och ett ganska
besynnerligt tåg kom ut derifrån.

Det var en procession af femtio eller sextio
personer, allesammans utan rock och väst, två och två,
parvis lunkande fram i en ojemn takt, hvilken ökades
allt som de kommo längre ned åt gatan och slutligen
öfvergick till det vildaste språng.

I spetsen för denna sällsamma samling hade vi
trott oss igenkänna hr Modeste Korff, hvilken vi nyss

lemnat på biljarden, men som nu tycktes här presidera
såsom anförare.

Huset hvarifrån de utkommo, var det sista på
gatan eller låg egentligen utom staden på en brant
berghäll alldeles vid sjön, och vi sågo nu den långa
raden af desse mystiske nattvandrare utföra krokar
och svängningar som vid våra gamla svenska jullekar
och slutligen, med armarne sträckta öfver hufvudena,
rusa upp i en liten skogsbacke, der de försvunno under
trädens skugga. Alltsammans hade skett under den
djupaste tystnad, och vi visste verkligen icke, om det var
gastar eller galningar vi sett.

Jag tänkte visserligen på den första svenska
kallvattens-entusiastens, salig doktor Lagbergs i
Söderköping, kurmetod för tretio eller fyrtio år sedan, der
jag hört, att patienterna i nästan adamitisk kostym
brukade taga "luftbad" på de höga Ramshällbergen och
derunder utföra besynnerliga evolutioner till de
kringboendes förvåning och förskräckelse, men om desse
herrar nu följde samma regime eller helt enkelt voro
några upptågsmakare, är omöjligt att afgöra, och ännu
är jag lika okunnig derom; det var och är endast ett
fantastikt minne, förenadt med minnet af Lindau.

Kanhända är det emellertid alldeles otillbörligt
att nämna någonting, som man icke kan nöjaktigt
förklara, men då man icke skrifver någon roman eller
ens den tarfligaste novell, utan helt simpelt berättar
— sådana som de voro — några små äfventyr, hvilka
man råkat ut för, så är det icke värdt att uppdikta
en förklaring, der den skulle kunna behöfvas, helst
det ofta just är sanningens och verklighetens
kännetecken, att man alls icke får reda på hvarken
orsakerna till eller följderna af hvad man stundom ser
passera inför sina ögon; och under en resa är detta
i synnerhet fallet.

Emellertid ansåg jag mig hafva skådat hr Modeste
Korff för sista gången och kunde aldrig föreställa mig,
att jag skulle ännu en gång återse honom i en högst
egendomlig, ehuru icke så oförklarlig scen som denna.

I stället att dagen derpå fortsätta resan till
München, som vi ämnat, föll det oss in att stanna ett par
dagar i Lindau för att derifrån göra en utflygt till de
många vackra slotten och villorna kring Constanz och
stranden af Bodensjön.

Efter en ganska angenämt tillbragt dag stannade
vi på eftermiddagen en stund vid ett litet värdshus
eller schweizeri icke långt ifrån ett af dessa slott,
hvars tafvelsamling, vapen och praktfulla inredning
vi hört prisas, men som vi icke kunnat få se, derför
att egaren sjelf vistades der och för tillfället äfven
konung Ludvig af Baiern såsom gäst hos honom.

Jag önskade lifligt att få se den poetiske,
musikaliske och excentriske fursten, om hvilken jag hört
så många egendomliga drag och nästan otroliga
anekdoter, som gjorde honom till en verklig romanhjelte,
och i denna afsigt ämnade vi ännu en gång komma hit.

Emellertid sutto vi nu på det ensliga värdshuset
midt inne i skogen, der det icke tycktes kunna gläda
sig åt många kunder eller någon synnerlig freqvens,
och drucko surt vin tillsammans med värden sjelf, en
liten fet och gladlynt karl, som var ganska vänlig och
språksam och berättade oss, att han var enkling, hade
sin äldsta dotter gift i Friedrichshafen och den yngre
hernma att förestå hushållet.

I detsamma hörde vi tonerna af ett något
skrälligt piano, såsom ackompagnement till en ovanligt
vacker fruntimmersröst, hvilken utförde Margaretas sång
i Faust:

<poem>«Det en konung var i Thule» o. s. v.</poem>

Vi lyssnade: och på min fråga hvem det var som
sjöng, underrättade han oss med tydlig belåtenhet och
stolthet, att det just var hans dotter Annchen,
hvilken varit i pension i Schweiz, der hon lärt sig tala
franska, spela piano och ansågs för så musikalisk, att
en "spelmästare" ifrån München försäkrat, det hon skulle
kunna göra lycka vid teatern.

Vi tviflade icke derpå och frågade, om vi icke
skulle kunna få gå in för att på närmare håll beundra
hennes talang.

Gubben var visserligen smickrad af vår begäran,
men svarade, att den der "spelmästaren" just nu var
derinne för att gifva dottern en lektion och bad oss
således icke störa dem ... han skulle troligen snart gå
sin väg, och då kunde Annchen sjunga för oss.

"Hvad heter spelmästaren?" frågade jag helt
likgiltigt.

"Jag vet minsann inte hans namn," svarade
värdshusvärden, "men han kommer hit hvarenda dag, allt
sedan han en gång händelsevis ute i skogen fick höra
Annchen, som gick och sjöng för sig sjelf; det är endast
af intresse för konsten, som han säger, och han vill
ingenting taga i betalning, ehuru han icke ser ut att
vara rik ... jag tror, att han sjelf är vid någon teater
i München, men bor nu öfver sommaren på Villa Douglas
icke långt härifrån.

Sången och musiken hade nu tystnat, och medan
värden ännu satt qvar, rökande sin kritpipa, under
vinrankorna på verandan, gick jag omkring i den
lilla anspråkslösa trädgården, eller inhägnaden, hvari
huset låg.

På andra sidan stodo fönstren öppna, och det var
lätt att se in i ett rum, som låg på gafveln. Jag fann,
att det måste varit derifrån vi hört sången, ty på
motsatta väggen stod ett piano uppslaget, två
halmstolar stodo derbredvid, men hvarken lärmästaren eller
eleven syntes till.

Några ord uttalade med denna egendomliga,
hviskande, så att säga beslöjade klang, hvilken kärleken
förlänar alla språk och som äfven förstås och
igenkännes af alla, väckte emellertid min uppmärksamhet,
och vid en förnyad blick in i rummet såg jag nu en
ung flicka som stod lutad öfver en man, på hvars
axel hon förtroligt stödde sin hand, under det han satt
vid ett bord med ryggen åt fönstret, fördjupad, som
det tycktes, i granskningen af ett nothäfte, som låg
framför honom.

Flickan var så ungdomsfrisk och täck, hennes
framåtlutande ställning visade så väl hennes mjuka och smärta
växt — ett behag hvaraf tyskorna annars i
allmänhet visst icke kunna skryta — och hela hennes lilla
person var så öfverraskande behaglig, att jag fann
det helt naturligt, att hon fick musiklektioner gratis.

I det samma reste mannen sig upp, och jag drog
mig tillbaka för att icke synas indiskret, men i nästa
sekund kommo båda två fram till fönstret, och jag blef
helt öfverraskad att i musikläraren från München
igenkänna alpjägaren ifrån biljardsalen i Lindau.

Han var visserligen nu klädd i vanliga grå
sommarkläder, hvilka icke klädde honom så väl som den
pittoreska jagtkostymen, men jag igenkände honom
likväl, och då de båda nu, hand i hand och blickande med
ömhet på hvarandra, stodo så der infattade i ramen
af vinrankslingorna och rosenbladen omkring
fönsterkarmen, voro de en lefvande och vacker illustration
till den ballad jag nyss hört den unga flickan sjunga.

Det var Faust och Margareta uppståndna och
lefvande, och jag glömmer aldrig det lifliga intryck jag
rönte deraf.

Hvem vet, om icke likheten var större, än jag
då anade, och om icke den stackars Gretchen nu sörjer
sin försvunna eller förvandlade Faust.

Då jag kom tillbaka till verandan, satt värden
ännu qvar på samma ställe, och jag tyckte nästan,
att hans tyska flegma var allt för stor; han hade
endast låtit en sejdel bier efterträda vinet, för att
fresta oss att ännu längre dröja, men qvällen led och
vi ville återvända till Lindau innan det blef mörkt.

Vi hade emellertid fått ett halft löfte att dagen
derpå komma in i det slott vi nyss besökt och lofvade
derför att äfven återkomma till det lilla ensliga
värdshuset.

Vår färd misslyckades likväl ännu en gång. Den
vackra villan var olyckligtvis icke heller nu
tillgänglig, ty just som vi skulle stiga uppför trappan och
in i rummen, återkommo alla de förnäma invånarne
från en rådjursjagt, och jag hade endast den klena
och tvetydiga ersättningen att af kastellanen, eller
slottsfogden, eller hvad den gallonerade herrn skulle
kallas, som ämnat visa oss rummen, få höra:

"Se der ser ni hans majestät konung Ludvig i
den der vagnen!"

I den öppna faëton, som nu körde in på
borggården, åkte fyra herrar tillsammans; de stego just
nu ur och gingo uppför trappan, och det var icke
godt att veta, hvilken af dem som var konungen, då
de alla pratade muntert och kamratlikt tillsammans
och ingen af dem tycktes fordra eller få någon yttre
utmärkelse af de andre.

Mina ögon fästes emellertid envist vid <i>den</i>, som
onekligen såg bäst och mest intressant ut, helst denne
var ingen annan än jägaren, som jag sett i Lindau
och musikläraren i värdshuset.

Hans midt i pannan benade och något buckliga
hår, djupt liggande, små, liksom skygga ögon och det
drömmande svårmodiga uttrycket deri gjorde honom
dessutom lätt att igenkänna; och som en turists fantasi
och gissningar ajdrig veta af någon underdånig gräns,
så antog jag, att just han, denna förträffliga bild af
den symboliske Faust, som frapperat mig, var den
romantiske konungen af Baiern.

Jag hade föreställt mig, att han borde se ut på
detta sätt, och fann det alls icke otroligt, att någon
af hans originella infall kunnat låta honom sjelf i egen
hög person gifva lektioner i sång åt en vacker ung
flicka, så mycket mera som jag sedermera fick höra,
att denna flicka verkligen skulle debutera såsom
sångerska vid hof- och nationalteatern i München.

*

Om aftonen, då vi återkommo till Bayerischehof,
var det ganska sent, och när vi gingo uppför trappan,
sågo vi oberkellnern och tvenne uppassare, lastade

med koffertar och nattsäckar, beledsaga några nyss
anlända resande till deras rum.

Det var en herre och ett fruntimmer; vi hörde,
att de talade engelska, men som de redan kommit inom
sin dörr, då vi hunnit upp, kunde vi icke se, huru
de sågo ut; vi anmärkte endast, att de blefvo förda
till de rum, som lågo näst intill vårt.

Då man hela dagen vistats i fria luften under en
nästan oafbruten promenad, så sofver man vanligtvis
under natten som en skolpojke och vaknar icke gerna
förr än man är uthvilad.

Det var likväl mycket tidigt, då jag väcktes af
ett häftigt nödrop, som jag tyckte.

Jag lyssnade och hörde buller och högljudt prat
i rummet bredvid och strax derefter det
genomträngande och skarpa pinglandet af dessa välsignade
"elektrische glocken", som ringa i oändlighet, sedan man
råkat en gång att röra vid dem, och som nu
genljudade i hela det ännu sofvande hotellet.

Nyfikenheten mera än något annat lät mig
hastigt påtaga en nattrock och gå ut i korridoren för
att få vet anledningen till detta tidiga alarm, som,
nästan tycktes antyda, att "fara för lif och lem" var
å färde för någon af de resande.

Ringklockorna från tvenne håll hade samtidigt
ljudit, och de stackars yrvakna städerskorna, hvilka
troligen aldrig på ett dylikt ställe få sofva i ro, hade
redan inställt sig i sina båda respektive rum; då jag
kom ut, stod dörren öppen in till våra grannar, och
den resande engelsmannen, klädd i tofflor och nattrock
liksom jag, stod i korridoren och ansträngde sig till
det yttersta för att göra uppasserskan begripligt, att
han vaknat vid buller, ordvexling och rop ifrån
rummet på andra sidan om sitt eget, och påstod, att han
ansåg det vara sin dotters röst, som han hört derinne.

Jag hade genast igenkänt den gamle squiren ifrån
Beau-Rivage, "hafstruten", som signor Morra ganska
träffande kallat honom, och begrep, att han menade
miss Letitia, den äldsta, försvunna dottern, då pigan
deremoi, som nyss sett miss Bathilde der inne i
hennes säng, trodde, att han drömt eller yrade och nekade
honom alldeles att komma in i det angifna rummet,
emedan der bodde en nygift fru, som qvällen förut
kommit till Lindau för att söka sin man, hvilken rest
ifrån henne, och att det troligen var mannen, som nu
återkommit och fört något buller.

Emellertid fortfor verkligen ordvexligen derinne
och syntes också icke kunna sluta så snart, då vi
tydligen hörde, att den ene af parterna talade engelska
och den andre tyska, och ingendera tycktes rätt förstå
den andra.

"Det är min dotter! ... Det är miss Letitia
Ousgood! ... Och det är just henne jag söker ... man
förfördelar henne! ... Man mördar henne kanhända! Öppna
genast!" ropade slutligen den gamle engelsmannen
uppretad, och alldeles utom sig störtade han emot dörren.

Den uppslogs också på vid gafvel vid hans
häftiga anfall, och aldrig skall jag glömma den ytterst
löjliga scen, som visade sig derinne.

Klädd i hvit nattdrägt med spetsar och
bandöglor, satt verkligen miss Letitia Ousgood upprätt i
sin säng, men midt på golfvet i en något ofullständig
toalett och draperad i sängfilten från en bädd vid
andra väggen stod icke hennes man, den vackre
italienaren, som enleverat henne, utan herr Modeste Korff.

Jag kan icke neka, att då miss Letitia med af
vrede gnistrande blickar sträckte fram sitt hufvud
mellan sänggardinerna, såg hon mera fruktansvärd än
förförisk ut, och af det högst generade och villrådiga
uttrycket i biljardspelarens breda fysionomi antog jag,
att han tyckte detsamma.

Engelskorna äro i allmänhet de mest blygsamma,
tystlåtna, nogräknade och värdiga damer i hela
verlden, men då isen en gång är bruten och de blifvit
bragta till det yttersta, måtte de kunna föra sin talan
med kraft och försvara sig som lejoninnor; åtminstone,
saknade icke miss Letitia ord för att krossa den
olycklige tysken, hvars brott i förstone ingen menniska
kunde begripa och han sjelf som det tycktes allra minst.

Vid den oväntade åsynen af sin far var miss Letitia
nära att svimma, och först efter långa anföranden,
ömsom på tyska och ömsom på engelska, hvari både
den engelska damen och den tvetydige tysken påstodo
sig vara i sitt eget rum och i sin goda rätt och
förnärmad af den andra, uppdagades det ändtligen, att
herr Modeste Korff, som under natten kommit hem
till hotellet, der äfven han bodde, och trollgen efter
all den sprirituosa han förtärt haft en något töcknig
hjerna, tagit miste på våning och gått in i miss
Letitias — eller numera madame Morras — rum, hvilket
hade samma nummer och var fullkomligt lika
möbleradt som hans eget, en trappa högre upp, i tredje
våningen.

Misstaget var helt och hållet ofrivilligt och i så
fall temligen förlåtligt; åtminstone hade man i början
mycket svårt att öfvertyga honom, att det var <i>han</i>
och icke <i>hon</i>, som begått det samma.

Han hade utan att tända ljus halfklädd och helt
tyst kastat sig på sin säng och somnat, utan att
madame Morra blifvit störd i sin ro eller fått minsta
aning om hans närvaro.

Vid uppvaknandet ett par timmar derefter hade
de båda en stund stirrat på hvarandra med förfäran,
och den skrämda och djupt förolämpade madame Morras'
slutliga fasansrop, ifrån sängen midt emot, misstroddes
nu af den sömnige och förvirrade tysken, som å sin
sida ansåg sig vara föremål för några listiga planer,
hvilket alltsammans gaf anledning till den häftiga
ordvexligen, som väckt oss alla.

Slutet blef, att herr Modeste Korff under tusen
ursäkter och ännu inlindad i filten ämnade troppa af,
erbjudande åt den uppretade och i alla händelser
kränkte engelsmannen och hans dotter all möjlig
upprättelse ända till förslaget åt den senare, att blifva
madame Korff, om hon så önskade.

Allt det der hade skett inom en liten stund och
för öppna dörrar; scenen hade varit så liflig, de
vexlande intrycken hos både mr Ousgood och hans dotter
så häftiga, att ingendera tänkt på att dölja dem; nu
ändtligen, då man å ömse sidor fått en förklaring,
åtminstone öfver detta sista uppträde, ämnade
förmodligen den gamle squiren hafva en tête-à-tête med den
återfunna miss Letitia, men just då hvar och en skulle
gå in till sig, inträffade en händelse, som hotade med
en ny och ännu betänkligare förveckling.

En person störtade nämligen häftigt upp för
trappan, och i nästa sekund stod herr Genaro Morra, den
förlorade äkte mannen, midt i "skötet af sin familj".

Han hade, som han sade, kommit till hotellet för
att uppsöka sin hustru, men redan der nere af
uppasserskan fått del af hvad som passerat och var, eller
låtsade sig nu vara, ursinnig af vrede och svartsjuka.

För oss lugna nordboar ega emellertid dylika
exalterade scener ofta en mycket komisk anstrykning,
och jag beklagade verkligen den något sena, men fullt
berättigade omtanke, som ändtligen kom den gamle
säflige och långsamme mr Ousgood att sorgfälligt stänga
dörren och således beröfva mig nöjet att längre
beundra signor Genaros plastiska röfvarattituder och hans
teatraliska förtviflan öfver madame Morras misstänkta
trohet.

Om jag likväl icke längre kunde <i>beskåda</i>
uppträdet, så var det likväl alldeles omöjligt att icke <i>höra</i>
det, ty italienaren skrek som en uf eller som en
teaterbof, och hans förorättade hustru hade heller icke
dåliga lungor.

Allt som jag lyssnade till den stormiga
förhandlingen derinne, vaknade inom mig en stark misstanke
att — ifall Morra och biljardspelaren verkligen voro
vänner och gamla bekanta — alltsammans kunde vara
tillstäldt af dessa båda, för att kanhända blifva af med
den engelska damen och likväl komma åt något af
hennes förmögenhet. Detta alldeles orimliga
Othelloraseri syntes mig icke naturligt, helst den äkta
mannen ju icke varit mera kärleksfull, än att hustrun
redan måst fara omkring för att söka honom.

Huru som helst så lugnade man sig slutligen, och
saken tycktes en timme derefter vara rangerad till
allas belåtenhet, ty klockan var ännu icke åtta på
morgonen, då vi sågo den vackre chokoladfabrikanten
resa sin väg helt ensam, med ett utseende, som likväl
alls icke såg tröstlöst ut öfver förlusten af den romantiska 
makan och den äktenskapliga sällheten, för hvars
afstående han troligen låtit väl betala sig.

En kort stund derefter lemnade mr Ousgood med
sina båda döttrar hotellet, och till och med madame
Morra tycktes hafva tröstat sig och utan allt för stor
saknad och bedröfvelse hafva sett upplösningen af sin
korta roman.

Hvad deremot den originelle herr Modeste Korff
angick, så måtte han antingen hafva blifvit osynlig,
sedan hans rol för tillfället var slut, eller också, 
förvirrad öfver sitt olyckliga misstag, hafva rest ifrån
Lindau genast, ty vi sågo aldrig mera till honom.

*

</chapter>


<chapter name="IV. Monsieur Goblin.">
<h1>IV.

Monsieur Goblin.</h1>

Man kan tröttna äfven på det bästa här i verlden, 
och då vi i början af vår resa, på Tysklands och
Belgiens stora hoteller spatserat i marmortrappor, 
uppvaktade af ett halft dussin "Garçoner" eller "Kellner",
beslöto vi vid ankomsten till Paris att inlogera oss på
ett enklare sätt, besparande oss derigenom åtminstone
obehaget att se våra anspråkslösa personer både fram
och bakifrån återgifna i otaliga trymåer.

Jag ville icke mera, gungande på resårer i min
säng, med sömniga blickar se en plafond, prydd med
förgyllningar och bildhuggerier, hvälfva sig såsom ett
tempel öfver mitt hufvud, och längtade att äta min
middag, utan att vara i stor toilette och med 
uppoffring af nära tre timmars tid.

Det var derför vi följde en hederlig abbé som vi
träffade i Compiegne och som på det varmaste rekommenderade 
monsieur Sansons hotel nära S:t Sulpice,
der han sjelf ämnade bo.

Abbé Dupont tycktes emellertid icke ega en ren
linnetråd på sin kropp, hans händer hade en betänklig 
kulör, hans näsa var fullproppad med snus, hans lilla
breviarium var flottigt som en biffstek och framför hans
klena ögon sutto ett par hvita och ett par blå glasögon;
vi borde hafva betänkt allt detta och icke så lättsinnigt 
anförtrott oss åt hans fromma händer.


Ifrån "La Gare du Nord" till S:t Sulpice är en
lång väg, regnet öste ned och klockan var 7 på
qvällen då vår fiacre stannade vid gatan Mèzières, hôtel
de Sanson.

Till hvad klass detta hotel hörde må himlen veta,
men om jag, likt molluskerna, endast haft en mun och
en mage, så skulle jag der utan tvifvel mått
förträffligt; lyckligtvis egde jag alla mina fem sinnen och
detta tycktes den hederlige monsieur Sanson alls icke
hafva förutsett hos sina gäster.

Fyra trappor upp till ett litet rum, som saknade
både luft och ljus, förde han mig med den mest
förekommande artighet och välmening; här inne fanns, i
en djup alkov, en säng, hvars stofthöljda bädd liknade
en graf i en krypta, en soffa, hvars dammiga famn
mottog mig i ett moln, liksom jag skulle hafva hoppat
ned i en mjöltunna, och en, i sig sjelf rätt vacker,
röd marmorspis, som redan länge tycktes hafva varit
nyttjad till soplår, ehuru den var prydd med en ganska
dyrbar bordstudsare och hade en förgyld eldskärm, som
skulle dölja sophögen.

Jag lyfte på de tjocka yllegardinerna för
fönsterna, hvilka lågo åt en liten djup brunn, med namn
af gård, och såg i botten deraf en kock i sin hvita
mössa och jacka, tillagande omeletter utanför den öppna
köksdörren, tvenne kökspojkar der bredvid, som rensade
sparris, en smutsig kanin i en bur och ett litet
aquarium, der några halfdöda rudor lågo på flatsidan, ett
par snäckor tycktes sitta och vänta lifvet ur en
hummer, som kanske redan var kokt, medan några
seglifvade guldfiskar ännu simmade omkring i det
grumliga vattnet, som aldrig upplystes af en solstråle.

Den lilla vänliga värden, -- hvars oljiga hår,
skrynkliga manchetter och svarta skäggbotten omkring
hans mun, gåfvo honom en viss yttre likhet med
abbéen, -- presenterade mig ett helt dussin tröga,
askfärgade handdukar för min toilette och dito dito
servetter för mitt bord, eftersom han icke ansåg det
passande, att jag intog min middag vid hans table d'hôte
-- hvars egentliga gäster utgjordes af förpaktare ifrån
landet, studenter, employèer och yngre artister af alla
slag -- utan borde serveras på mina rum då jag var
hemma.

Till hälften nedslagen, till hälften leende åt den
erfarenhet jag velat vinna, och som jag verkligen fått,
sökte jag fästa mr Sansons uppmärksamhet på den
fabulösa mängd af dam och smuts, som detta rum inhyste;
han ryckte på axlarne, med fransmännens
oefterhärmliga naivitet, upprepade sitt: "Certainement!
Certainement monsieur" och lemnade mig, som genom hans svar
hoppades på ingenting mindre än en grundlig reform
i detta afsende.

Jag dåre! Mr Sanson hade lika litet behjertat min
önskan, eller ens förstått mig, som om jag talat till
rudorna i hans aquarium.

Det blef således vid min uppassare Jacques jag
fastade min tillit. Jacques serverade mig kaffe i en
af praktkopparne på madame Sansons toilette -- då
jag utdömt den hvita lerburk, tung som bly, hvarmed
han först uppvaktade mig -- tillförde mig hvarje
morgon ett konststycke af färskt smör, som liknade
Vendômekolonnen simmande i en tallrik med vatten,
arrangerade min middag med en kyckling, -- hvilken
i lifstiden visst aldrig kunnat bestå sig med många
flere fjädrar, än han medförde på fatet, -- och var
oaktadt sitt afskyvärda blå förkläde, sina koppärr, sitt
upprätt stående hår, sina suddiga skjortärmar och den
oförgängliga blanksmörjan på sina fingrar, så
tjenstvillig, oegennyttig, glad och löjlig i sin egenskap af
betjent och kammartjenare, att det var rent af
omöjligt, att icke känna välvilja för hans vedervärdiga
person; men hvad städningen i mitt rum angick, var
han lika döf och blind som hans herre, och jag
började tro på någon outgrundlig hemlighet, dold under
detta heliga dam, som man icke ville rubba.

Emellertid fanns i hôtel Sanson, midt i detta chaos
af smuts och smaklös lyx, en varelse som växt upp der,

likt en präktig ros på en sophög, det var mr Sansons
sextonåriga dotter Stephanie.

I stället för de stora hotellens eleganta
guldgalonerade portierer fanns här en fet gammal fru, som
presiderade i ett litet rum bredvid dörren, i den smala
mörka förstugan, och som ständigt pratande, svettig
och välvillig, icke hade annat att uträtta än att, på
den numrerade svarta taflan, upphänga eller nedtaga
de bortgående, eller hemkommande gästernas nycklar.

Bredvid hennes ländstol satt, vid en skrifpulpet, den
vackra mademoiselle Stephanie, sysselsatt med husets
räkenskaper, och det är troligt, att alla dessa unga
herrar aflemnade och hemtade sina nycklar hos mamma
Minette minst dubbelt så ofta, som de i
verkligheten skulle behöft, blott för att få en blick ifrån
Stephanies skälmska svarta ögon.

En dag sågo emellertid dessa ögon röda och
förgråtna ut, och den unga flickan vände sig hastigt bort,
när jag vid utgåendet tittade in i portvakterskans rum.
Då jag på qvällen åter hemkom hörde jag en häftig
ordvexling mellan den lilla mr Sanson och hans fru, just
då jag, för att få min nyckel, stannade vid dörren;
man tystnade genast och jag uppfattade ingenting annat
än Stephanie's namn som ofta nämndes.

Madame Sanson lyste mig artigt uppför trappan
och då jag frågade efter hennes dotter, som på
morgonen sett så sorgsen ut, förtrodde hon mig, att denna
fått en mycket fördelaktig plats som guvernant, hos
en engelsk familj, och skulle med denna lemna Paris.

Dagen derpå var också den unga flickan
försvunnen, jag såg henne icke mer och tänkte icke vidare
på henne.

Om morgnarne medan jag klädde mig, roade det
mig ofta, att genom det öppna fönstret åt gården,
iakttaga hvad som passerade i hotellets matsal på nedra
botten, hvilken hade sina fönster och äfven en utgång
deråt. Den munterhet, det prat och skratt som
upplifvade mr Sansons table d'hôte hördes stundom ganska
tydligt upp till mig, och det hände ibland att några
af gästerna kommo ut på den lilla gården, för att
beskåda aquariet, experimentera med vattenledningen deri,
leka med kaninen i sin bur och retas med
kökspojkarne vid deras dörr.

Bland dessa unga herrar fanns en som
isynnerhet väckte min uppmärksamhet, ty han var egentligen
den enda, hvilken fullt motsvarade begreppet om en
Pariserungdom af denna klass; han var "étudiant en
medicine", hette Ernest Goblin, hade en bred mun
med skadade tänder, smala rödbruna ögon och var
ingenting mindre än vacker, men dessa ögon tindrade
ständigt af glädje och han var liflig, påflugen och
odygdig som en apa; hans prat, hans infall och galna
upptåg voro outtömliga.

Än hängde han i dörrkarmen, ömsom med
fötterna, ömsom med hufvudet nedåt; stupade kullerbytta
och hjulade på den trånga gården tills han sparkat
ut köksfönsterna, stoppade in kaninen i takrännan och
bröt sönder denna, för att få ut det arma djuret igen,
stjelpte ut mr Sansons guldfiskar och rudor, med den
påföljd, att dessa senare upptogos döda ur rännstenen,
plågade sina kamrater med ständiga anfall och envisa
böner att draga fingerkrok och boxas med honom,
försinkade sig alltid med att leta efter sin hatt och rusade
slutligen barhufvad ut på den lilla smala gatan, för
att väcka fasa och uppståndelse i en tvättinrättning
midt emot, der han gjorde en mängd galenskaper och
krumsprång bland de stackars flickornas såpburkar och
tvättbaljor.

Dagen efter den, då den vackra Stephanie flyttat
hemifrån, var emellertid mr Ernest Goblin icke så
bullersam som vanligt, han talade helt tyst och anständigt
med en af sina kamrater och gick sin väg tillsammans
med denne i rätt tid, då klockan i S:t Sulpice slog 9.

Jag gjorde just denna anmärkning för mig sjelf i
detsamma man knackade på min dörr. Det var Jacques
som kom med mitt kaffe, men då jag reste mig upp
för att öppna, stötte jag till en liten hörnhylla, och
ett par visitkort, som legat der begrafna under
dammet, föllo på golfvet.

Der stod namnet, "Fernand Robineau, étudiant
en droit".

"Monsieur Fernand Robineau har förmodlingen
bott här i rummen?" frågade jag, visande Jacques
korten, som jag upptagit.

"Ja, för flera veckor sedan ... det var en mycket
hygglig ung herre, men — han måste flytta," tillade
Jacques, knäppande med sina svarta fingrar.

"Hvarför det?"

"Ah, monsieur ... Mademoiselle Stephanie. Ni
förstår ..."

"Nej, hvad menar ni? Skulle hon ..."

"Hafva förälskat sig i honom ja, just det; och så
fick han flytta sin väg, stackars unga herre."

"Nå än mademoiselle Stephanie, hvad sade hon
derom?"

"Hvad skulle hon säga, stackars liten ... Hon
tröstade sig likväl temligen, så länge hon fick se honom
om söndagarne, på lustfärder eller promenader, men
nu så måste hon resa sin väg och det gick henne hårdt
till hjertat ... Ah! se så, nu ringer abbén i n:o 20.
Bonjour monsieur! Ni kan lemna nyckeln qvar här
uppe när ni går; jag är strax tillbaka." Och Jacques
störtade ut genom dörren, lemnande efter sig en lukt af
diskvatten och flottos från köket, som kunde göra en
förtviflad.

*

Hvart har väl Paris tagit vägen? frågade jag mig
sjelf en timma derefter då jag vandrat ned åt den
långa Rue Bonaparte, stannat på "Pont des Arts" och
nu lät mina blickar irra ned åt "quai du Louvre"
och Tuilerieträdgården. Hvart har väl Paris tagit
vägen? upprepade jag ännu en gång, då jag senare på
dagen stod på slätten vid korsvägen nedanför Passy
i Boulognerskogen, och såg den fyrdubbla raden af

vagnar, rangerade af tvenne poliskonstaplar, långsamt
defilera förbi och vända framför kaskaden mellan sjöarne.
Det eleganta, glada lysande Paris återfann jag
ingenstädes; nästan alla dessa ekipager voro mycket
tarfliga, damerna deri voro svartklädda, — liksom för
öfrigt hvarje qvinna i Frankrike, ty vi skrefvo ju året
1872, — till och med den lilla råtthunden, som åkte
med sin egarinna, såg dyster ut och hade ett svart
band om halsen.

Hela denna skara af promenerande, som i mer än
en timma, i täta led, foro förbi bänken, der jag satt,
liknade nästan en ofantlig likprocession.

Solen strålade emellertid så gladt, den lyste på
det lilla schweizeriet, flytande på vattnet framför mig
och glittrade i skummet af rännilen, som kastade sig
utför klipphällen bakom den stora kastanien, hvilken
skuggade den plats jag valt. Blommorna, på de gamla
akasierna i allén upp till Passy, spridde sin doft i
vårluften, men likväl ... Härute, liksom på Paris gator
och promenader, rådde en tryckande hemlighetsfull
förstämning, en otrefnad, ett obestämdt <i>något</i>, som i
Tuileries-pavillonernas brända och förstörda fasader, Hôtel
de Ville's svartrökta murar, gapande fönstergluggar
och stympade bilder och i Vendômekolonnens ruiner
fick sin skarpaste betoning.

Gatorna, illa renhållna, palatserna tomma, tillslutna,
med kritade fönster och anonser om "rum att hyra",
promenaderna ödsliga, eller till någon del fylda af
pigor, barn, brödförsäljorskor och en eller annan
långsamt promenerande militär af besynnerligt utseende,
med flere medaljer och band, men med sluskig uniform,
grofva smutsiga händer och hållning af skoflickare;
någon gång en trupp af soldater, trippande, springande
och lunkande i otakt, små, suddiga och miserabla.

Louvrens, Luxembourgs och Versailles' trappor och
salar voro fylda af nationalgardister, lärpojkar, arbetare
och deras familjer, nedsmutsande de dyrbara golfven
med sina skor, spottande i hörnen och spridande en
lukt, som tycktes kunna komma alla dessa porträtter
af prinsar, kungar och hertiginnor att rynka på sina
målade näsor.

Med ett ord, Paris liknade ett hus utan husbonde,
utan hållning och värdighet. Af all den, elegans, det
lif, den lyx och den aristokratiska prägel, för hvilken
Paris blifvit beundradt och ryktbart, fanns icke nu ett
spår och hvarken mr Thiers' märkvärdiga lilla
personlighet, eller de granna juvelerarbutikerna i Palais-Royal,
kunde sprida något behag eller någon glans öfver den
ofantliga staden, hvilken på mig åtminstone gjorde samma
pinsamma intryck, som återseendet af en gammal vän,
hvilken utsväfningar, lidanden och förfall gjort
oigenkännelig.

Och öfver dessa brända stenhopar, dessa hemska
ruiner, lyste hånfullt, som en osmaklig karrikatyr, ifrån
hvilken man vänder sig bort med afsky, de
oupphörligt upprepade och så grymt illustrerade orden:
"Liberté, Fraternité, Egalité" och "Proprieté Nationale".

Jag väcktes emellertid ur dessa tankar genom någon
som sade: "Sacre bleu! Ben gamle lufven har kanske
hvarken hustru eller barn ..."

Detta "Sacre" utstött med en förfärlig skorrning,
igenkände jag genast; det var monsieur Erneste Goblin
som gick förbi, med näsan i vädret, hatten på ena örat
och slängande med en brinnande cigarr mellan sina
utsträckta fingrar.

Han hade en annan ung karl bredvid sig, af ett
godt och behagligt utseende och denne svarade, också
helt högt:

"Men Stephanie skulle ju bli guvernant," jag hörde
icke fortsättningen, ty man hade redan hunnit förbi,
och de båda unga männen fortsatte sin väg öfver
slätten utmed stranden, bortåt vägen till S:t Cloud.

Namnet Stephanie, som jag hört uttalas, hade
genast gifvit mig den föreställningen, att det var den
afskedade älskaren, monsieur Fernand Robineau, som
jag sett, och med en helt flygtig reflexion om den
odiösa likheten af kärlekens missöden och motgångar i
alla hörn af verlden, reste jag mig upp och anropade

en tom fiacre, som kom ifrån Passy, för att genom den
ståtliga "Avenue de l'Impératrice" återvända till Paris.

Jag hade nu i tvenne hela veckor uthärdat i hôtel
Sansons infernaliska flottos, mörker och dam, och mitt
tålamod var också uttömdt. Jag började likna de
förbleknade guldfiskarne i det lilla aquariet, icke endast i
bedröfligt utseende utan äfven till humör, och det var
tid att slita mig ifrån Jacques välvilliga och ofta
öfverraskande omsorger och när Sansens godmodiga artighet
innan jag blef lika maltraiterad, som hans fiskar, och
lika förlamad som hans snäckor. Utbytande de
vänskapligaste försäkringar och öfverhopad med skinande
adresskort, som jag lofvade utdela till alla mina
vänner, lemnade jag ändtligen dagen derpå, som var en
söndag, det egendomliga hotellet, förvarande i minnet
de mest hederliga och välmenande menniskor man, på
ett sådant ställe, någonsin kan påträffa.

Barhufvad och i skjortärmarne som vanligt följde
mig Jacques ända till "rue de Rennes", af fruktan att
jag kunde misstaga mig om vägen till
Versailles-bangården, och så länge jag kunde skönja hans smutsiga
fingrar, såg jag dem alla tio uppsträckta i luften,
telegraferande åt mig sina sista anvisningar.

Den som en gång gjort en söndags-lustfärd ifrån
Paris till Versailles, skall säkert icke så snart glömma
den. Dessa glada och nätta Parisiskor med sina
männer och älskare, sina ambarn och matkorgar äro helt
egendomliga och behagliga qvinnor, hvilka med lika
godt mod, och lika oskadade toaletter, mottaga ett
störtregn som en vestanflägt.

Regnet strömmade ned lika ymnigt, som alla
vattenkonsterna, då vi framkommo till Versailles, och jag
såg dessa fruntimmer med barn och korgar under
paraplyer vandra i en lång rad genom parken till Trianon,
släpande sina nystärkta musslinsklädningar i sanden
och trippande med lakerade bottiner i vattenpussarne
lika glada, pratsamma och nyfikna som de nyss genom
kupéfönsterna, vid passerandet af Sèvres beskådat en
procession af hvitklädda flickor med fanor, kransar och
kors, firande något helgons fest i den hvita skimrande
staden, som utbredde sig nedanför jernvägen.

En timma derefter hade himlen klarnat,
regnskuren gått öfver, och uppdykande derur, muntra och
krya som ankor, hade alla dessa välklädda
söndagsdamer samlats vid Trianon på borggården sedan
slottet var besett, och marscherade nu i slutna led in i
de stora vagnshusen, för att betrakta de kejserliga
kröningsvagnarne, hvilka, omhägnade med ett utspändt
snöre, i all sin verkligen beundransvärda skönhet stodo
midt på golfvet derinne, till fritt och öppet beskådande.

Jag hade följt strömmen af nyfikna, och stannade,
sedan alla de andra aflägsnat sig, ett ögonblick qvar
för att kasta ännu en blick på de "arkitektoniska" och
artistiska konstverk, hvilka med sina gyllne örnar,
bildhuggerier, målningar och mångfaldiga emblemer, voro
i all sin prakt förträffliga prof på smaken hos detta
franska folk, som för i triumf och höjer till skyarne
samma föremål, hvilket nästa ögonblick, utan skäl och
förnuft, släpas i smutsen, som hvarken för sin dyrkan
eller sitt hån känner några gränser och hvars språk
icke eger något ord som betyder <i>lagom</i>, eftersom det
saknar begreppet derför.

Just i detsamma jag kom ut, fästes min
uppmärksamhet af trenne personer, som stego ur en vagn,
hvilken stannat i allén.

Den första var en lång karl, som såg ut liksom
han varit gjord af bamburör, ty hans kantiga axlar
och armbogar syntes spetsiga och hvassa genom den
ljusgrå sommarrocken; för att komma ut ur vagnen
hade han måst aftaga sin bredskyggiga panamahatt
och visade ett blankt och kalt hufvud, hvars hjessa
ytterligare blef anmärkningsvärd genom en knöl eller
vext af en valnöts storlek; han hade ett långt, magert
ansigte, röda, långa polisonger och ett sömnigt och
dumt uttryck i sina ljusblå ögon.

En äldre dam, troligen hans hustru, i en dyrbar
toalett följde derefter, och slutligen igenkände jag den
vackra Stephanie, mr Sansens dotter.

Jag ämnade helsa och tilltala henne, men
gardienen, som visat vagnarne, ropade mig i detsamma
tillbaka, jag hade tappat min handske, och medan jag
vexlade några ord med honom hade Stephanie med
sitt engelska sällskap försvunnit.

Jag fördjupade mig emellertid helt ensam i den
vackra parken vid Trianon och stod snart vid
Eremitaget.

Dessa små ruskiga byggnader, som synas något
förfallna, bilda här under de ofantliga, gamla ekarne
och valnötsträden, en melankolisk, men mycket
pittoresk tafla, som påminde mig om södra delen (omkring
badhuset) af parken vid Drottningholm hemma i Sverige,
och denna likhet ökades genom de bugtande kanalernas
vatten med sina hvita svanor simmande deri.

Det föreföll mig nästan som spåren på den våta
sandgången, af dessa spetsiga moderna skoklackar, skulle
varit gjorda af den sköna, förgudade och förhatade
drottningen, hvars namn och minne så nära
sammanhänger med Trianons slott och omgifningar.

I sjelfva verket hade emellertid ett helt sällskap
glada pariser-grisetter gått fram här helt nyss, och jag
fann dem nu sittande på stenbänkarne under
Eremitagets balkong, underhållna af monsieur Ernest Goblin
och ett par andra unga herrar.

Äfven jag slog mig ned strax bredvid, och jag
anmärkte att bland sällskapet fanns också den person,
som jag sett med Ernest i Boulognerskogen, och som
jag tog för mr Fernand Robineau.

Han deltog emellertid icke i konversationen, såg
sig oroligt omkring, liksom han sökt någon, och då
jag följde hans blickar, upptäckte jag Stephanie som
med sina båda följeslagare stannat på andra sidan om
Eremitaget.

Engelsmannen hade, med näsan tryckt mot rutan
och med båda händerna skuggande sina ögon, stannat
vid ett af de låga fönsterna och framdrog nu ur sin
bröstficka, en anteckningsbok, hvari han troligen gjorde
sina anmärkningar öfver de tarfliga trästolarne derinne.

Ernest och hans kamrat vexlade en blick och
hviskade några ord vid hvarandra, och af uttrycket i
den senares ansigte, då han betraktade Stephanie,
hvilken samtalade med den gamla engelska damen och
icke tycktes hafva märkt honom, ansåg jag min
gissning, angående den unge mannen, bekräftad.

Emellertid skilde han sig genast ifrån sällskapet
och tog vägen åt motsatta sidan af parken, under det
Ernest gick att helsa på Stephanie.

Den långe herrn i grå rocken slutade sina
anteckningar, stack sin bok i fickan och sade helt högt
några ord åt sin följeslagerska, och då jag hörde honom
tala engelska, blef jag fullkomligt viss, att det var
den familj, hvarom madame Sanson talt, som jag nu
såg framför mig.

Sällskapet, med hvilket mr Ernest följt, bröt i
detsamma upp för att återvända till Versailles, men
denne hade börjat en konversation med den grå
främlingen och följde icke med.

Jag hörde honom, på en mycket dålig engelska,
besvara den resandes ifriga frågor om allt hvad som
omgaf oss, och då denne pekade på en byggnad strax
bredvid med rundt säftak -- en liten kiosk, eller
kanske endast ett skjul, bygdt som en indiankoja --
utbredde sig Ernest om dess märkvärdighet, den
vidsträckta utsigten ifrån dess tak och förvånades att
engelsmannen icke hört omtalas densamma.

"Hvad heter då den der byggnaden?" frågade
denne nyfiket.

"C'est 'La Houppe de la Reine'," svarade
monsieur Ernest med en mycket tvärsäker min och
engelsmannen bläddrade i sin röda reshandbok, för att
finna beskrifningen derom.

"Baedeker har icke upptagit la hopp ... la ..."
stammade den godtrogne turisten.

"La Houppe de la Reine," rättade Ernest, "då
är det ett förbiseende af Baedeker, monsieur; vill ni
öfvertyga er derom?"

Den intresserade främlingen, som icke måtte hafva
egt mycket omdöme, närmade sig utan tvekan och
beskådade med djupt allvar den lilla förfallna säfkojan,
som nästan låg gömd mellan träden och hvarifrån
man, efter allt menskligt begrepp, icke kunde hafva
någon annan utsigt än i löfvet rundtomkring. Och
då Ernest tillade, att man ytterligare deruppe hade
tillfälle att beskåda en inskription, som drottning
Marie Antoinette ansågs hafva gjort med egen hand,
och hvaraf kiosken fått sitt namn, var engelsmannens
intresse för det gamla skjulet drifvet till sin höjd.

Han frågade ifrigt hur man skulle kunna komma
dit och vinkande åt fruntimmerna att följa sig, begaf
han sig uppåt den smala sandgången, hvilken den
oupphörligt pratande Ernest anvisade honom.

Öfvertygad att den galenpannan denna gång hade
något särskildt skäl till sina upptåg, och inseende att
den stackars främlingen och hans landsmaninna
verkligen mycket väl porterade sig för skämt, följde jag
med, dels af naturlig och ohjelplig sympati för mr
Ernest Goblin, dels för att mot ytterligheterna af hans
pojkaktighet, möjligen kunna skydda den tafatte och
trögtänkte mr Duncan Webb, hvars namn jag nu fått
veta, sedan vi båda utbytt våra kort med hvarandra.

Vid närmare påseende fann jag, att den
ifrågavarande märkvärdigheten -- ifrån hvars tak man,
enligt Ernests' påstående, icke endast skulle kunna se
hela Versailles och trakten deromkring, utan äfven
Mont Valerien och flere af fästena omkring Paris --
verkligen icke var något annat än ett redskapsskjul,
hvars ena sida var stödd mot en jordkulle, och att
visst aldrig någon menniska förr fallit på den idéen
att klättra upp derpå.

Som jag sett mr Ernest göra några tecken af
hemligt förstånd och hviska vid Stephanie, innan hon
steg uppför kullen, var jag nästan säker, att han
underrättade henne om Fernands närvaro och att hela
hans tjenstaktighet emot de resande endast var en
förevändning, för att låta de båda älskande träffas
ensamma några ögonblick och taga afsked af
hvarandra, ty den unga flickan hade nyss berättat mig,
att hon dagen derpå med sitt herrskap skulle lemna
Paris.

Händelsen gynnade också hans afsigt på ett
dubbelt sätt, ty mr Webb hade flere gånger låtit sina
ljusblå ögon med en viss misstänksamhet vandra
mellan den unga guvernanten och den pratsamme
parisaren, hvars oegennyttiga vänskap han icke anade, då
han aldrig sett monsieur Fernand Robineau, och helt
fiffigt ändrade han derför sin första mening och
tillrådde fruntimmerna att stanna qvar nedanför
bergkullen och vänta hans återkomst.

När kan väl emellertid en resande engelsk dam
underlåta att klifva i höjden och beundra en utsigt, då
tillfälle dertill gifs; den gamla frun hade redan spändt
upp fodralet till sin stora kikare och följde oförskräckt
efter de båda herrarne uppför berget, som dessutom
alls icke var högt, men hvars våta mossa gjorde
vägen temligen försåtlig.

Jag erbjöd henne min hand till stöd, nyfiken att
se hur mr Ernest skulle i denna rishög kunna
framtrolla Mont Valerien och Paris' raserade vallar och
hur mr Webb skulle kunna finna en vers skrifven af
den franska drottningen.

Mistress Webb tycktes också nu hysa några
tvifvel om saken, ty under det hon, krypande under
trädgrenarne, hade svårt att skydda sin hatt och sin
parasolett för olyckor, frågade hon mig, om jag förut varit
der uppe, men jag försäkrade henne sanningsenligt, att
jag var lika okunnig som hon om "la Houppe de la
Reine" och trodde att märkvärdigheten deraf icke
kunde vara så stor.

Den gamla damen berättade mig emellertid, på
ett mycket afbrutet sätt, emedan hon oupphörligt
halkade i den våta och lösa mossan, att hon, som
en sannskyldig turist, gjort sig till en oeftergiflig regel,
att iakttaga allt; och nu voro vi också lyckligen uppe

i jemnhöjd med kioskens tak, hvars kant likväl ännu
låg en tre fot högre än berget.

Ernest och mr Webb -- hvilken senare redan
dragit fram sin anteckningsbok, för att kopiera den
kungliga versen -- hade med tillhjelp af en trädgren
lyckats komma dit, och Ernest instämde i
engelsmannens förundran och ogillande öfver, att man icke
arrangerat en ordentlig väg, under det jag började
känna mig orolig, dels öfver sättet att kunna
praktisera min följeslagarinna upp på taket, dels öfver
utgången af detta äfventyr, hvars orimlighet blef alltför
påtaglig.

Fåfängt riktade emellertid Ernest, deruppe med
den bästa contenance i verlden, engelsmannens
fältkikare än hit och än dit mellan grenarne, utan att
mr Webb, som ifrigt sköt den ut och in, kunde
upptäcka någonting, allt under Ernests naiva utrop af
förvåning öfver löfvets täthet och växtkraft, och hans
upprepade försök att placera sin protégé än här och än
der på taket, för att slutligen upptäcka den "herrliga
panorama" som han lofvat honom att få se.

Jag föreslog emellertid mistress Webb att vänta
med det äfventyrliga uppstigandet, fruktande att den
enda "panorama" hennes man deruppe kunde komma
att få skåda, blef den hans hustru möjligen kom att
visa honom, men den deciderade damen försäkrade
mig, att hon redan bestigit gletscherna i Schweiz,
och att det ganska ofta händt det hennes man,
hvilken var en smula "slaggish", som hon uttryckte sig,
-- lemnad åt sig sjelf aldrig funnit något
beundransvärdt, förr än hon stått vid hans sida för att utpeka
detsamma.

Nåväl, hvad var att göra; jag bad henne stöda
sig emot min axel, och hon satte redan foten på det
olyckliga taket då detta, gammalt, murket och
troligen aldrig ämnadt till något observatorium, hastigt
under de båda herrarnes otåliga trampningar och
varierande försök att med kikaren intaga en fördelaktig
ställning, brakade ned, och både mr Webb och hans
ciceron försvunno för våra blickar.

Hans hustru uppgaf ett rop, som besvarades
nedifrån djupet med en ed af mr Ernest, hvilken
onekligen förtjent sitt öde, och som blifvit hängande i en
af de störar, hvilka uppburit taket och hvaremellan
den stackars engelsmannen fallit, ett offer för denna
blinda och tanklösa "manie-d'admiration" hvaraf
engelska turister, vanda att låta leda sig och prata för
sig, utan att besvära sig med något eget omdöme,
ganska ofta äro beherrskade.

Af mr Webb hvarken hörde eller såg jag en
skymt när jag tittade ned i mörkret, det var som om
han fallit i en brunn och i förskräckelsen och harmen
öfver den vilda studentens upptåg, brydde jag mig
knappt om att försöka hjelpa denne upp igen, helst
han alls icke syntes dekontenanserad, och försäkrade
mig småleende, att det var himlen sjelf som kommit
honom till hjelp med förevisandet af "la Houppe de
la Reine", och att master Webb låg der nere helt
oskadd på en löfhög, och famlade omkring sig som en
hummer.

Jag meddelade denna tröstande underrättelse åt
hans alarmerade fru, hvilken icke förstod ett ord
franska och som nu, med fara att dela sin mans
missöde, helt ensam struttade utför berget för att skaffa hjelp.

Det dröjde emellertid en hel timme, innan vi,
som fåfängt först sökt en stege och sedan att öppna
den stängda dörren till kiosken, lyckades i lilla
Trianon få rätt på en trädgårdsmästare, för att erhålla
nyckeln och kunna utsläppa den förolyckade turisten,
hvilken rätt dyrt fick betala det gamla taket, men
tröstade sig flegmatiskt med, att han under sin väntan
i mörkret sammansatt en artikel att införas i Times
om fransmännens vårdslöshet och likgiltighet för "la
Houppe de la Reine", som fått förfalla, och på hvars
märkvärdighet han alls icke tycktes tvifla.

*


Det var min sista dag i Paris; jag hade druckit
mitt choklad sittande utanför det ganska tarfliga Café
Danemark på rue S:t Honoré, genomögnat de
svenska tidningar, som funnos der, beskådat hvimlet af
menniskor utanför och den otaliga mängden af olika
omnibusar, ofta körda af barhufvade kuskar, hvilka
mest liknade våra åkaredrängar. Ändtligen påminde
jag mig nödvändigheten, att besöka min bankir mr
Bartholdy på rue Lafayette.

En bankirs byrå i Paris är något rätt
egendomligt och vid inträdet i dessa eleganta salar, med sina
många olika afdelningar och pulpeter, sina kassörer,
kontorister, affärsmän, resande, betjenter och postbud,
som komma och gå, aflemna och mottaga vexlar,
penningar, papper och bref i en oafbruten brådskande
verksamhet, blir man helt villrådig hvart man skall
vända sig, och visas ofta ifrån den ena till den andra,
innan man ändtligen hunnit till den "Comptoir", der
man får det begärda beloppet af "billets de banque",
silfver eller guld.

Då jag öppnade den velouterade dörren till
bankirens byrå, mötte jag till min förundran mr Webb, som
jag trodde redan hade lemnat Paris, han hade här
troligen haft samma ärende, som det hvari jag kom,
och då jag sett honom utkomma ifrån en dörr till
höger i förstugan gick jag in dit.

Min första blick på detta rum öfvertygade mig
emellertid, att det endast var ett litet arbetskabinett
afsedt för någon särskild korrespondens, ty här fanns
endast tvänne herrar stående midt på golfvet
inbegripna i ett lifligt samtal, under det en tredje var
sysselsatt att kuvertera flere bref, och just som jag
inträdde sade den ena af de båda samtalande i en
brådskande ton och helt högt:

"Det är likväl ett déficit på hundrafemtiotusen
francs och man måste skynda, om han icke skall
undkomma."

"Ni har ju afskickat telegrammerna?" svarade
den andre, som var mycket echaufferad, hade västen
uppknäppt, håret tillrufsat, en penna instucken bakom
örat och såg upprörd ut.

"Ja, för två timmar sedan, och Berthram
skrifver i detta ögonblick och sänder hans kort," återtog
den första, en äldre man klädd i hvit väst och
stöfletter; denne observerade mig nu och gick emot mig,
under det hans kamrat hastigt aflägsnade sig utåt den
egentliga byrån, hvartill dörren stod öppen.

Jag sade mitt ärende och visade mitt
kreditivbref, som herrn i hvita västen genomögnade, bad mig
artigt sitta ned och gick ut, för att låta efterse
brefvets riktighet.

Den unge herrn vid pulpeten hade emellertid i
hvart och ett af de bref han kuverterade inlagt ett
fotografikort, och då jag, i detsamma jag satte mig,
såg, att ett sådant fallit på golfvet alldeles vid mina
fötter, böjde jag mig ned för att upptaga och lägga
det på pulpeten bredvid honom.

Det låg afvigvändt, och då jag fattade det tunna
kortet, körde jag en sticka eller en nål i fingret.
Smärtan deraf gjorde, att jag icke tänkte på att kasta
ögonen på detta kort, och jag lade det ifrån mig afvigt
liksom jag funnit detsamma; emellertid hade på
kanten deraf fallit en liten bloddroppa, som jag
borttorkade i detsamma den gamle herrn i hvita västen
återkom och bad mig stiga in i salongen till kassören, för
att afhemta den summa jag önskade erhålla.

Hela denna lilla episod syntes mig naturligtvis
af ingen vigt, och jag tänkte icke ett ögonblick mera
derpå medan jag var qvar i Paris.

*

Jag hade rest söderut och passerade på
eftermiddagen det vackra Montbarde, för att gå öfver
Jurabergen, med sina många tunnelar, sina afgrunder, sina
lodräta bergväggar, sina vackra hvita kalkberg, sina

forssande bäckar och gröna skogbeväxta kullar; en
väg alldeles för mycket pittoresk och förtjusande för
att ses ifrån fönstret af en jernvägskupé med en fart
af sex mil i timman.

Min uppmärksamhet hade derföre varit så lifligt
fästad vid landskapet omkring mig, att jag icke
serdeles gifvit akt på mina reskamrater i vagnen.

Redan i Tonnerre, der Seinefloden, hvilken vi allt
ifrån Paris följt, förenar sig med Yonne, hade den
långe skallige engelsmannen, åtföljd af mademoiselle
Stephanie, kommit in i den kupé der jag satt; hans
fru var emellertid icke med, och på min fråga efter
henne, svarade man mig, att hon stannat i Paris,
medan hennes man och guvernanten nu reste för att
hemta deras barn, som voro qvar i Nizza.

Jag tyckte mig likväl märka att master Webbs
ljusa ögon med ett serdeles uttryck allt som oftast
hvilade på den unga flickan, och jag förestälde mig
att hans hustru gjort klokare i att sjelf hemta sina
barn. Vi fortsatte emellertid resan tillsammans ända
till Dijon, der vi skulle byta om vagnar.

Jag kände förut till den lilla staden med sina
smala gator, gammalmodiga hus med förgallrade
fönster, liksom fängelser, sin långa enformiga promenad
slutande med ett vattensprång, sina fabriker utmed
den vackra floden och sina vackra guldsmedsarbeten,
och jag regretterade derför icke mycket, att jag nu
endast hann återse det trefliga "hôtel de Jura", der
jag funnit mig så väl, och hvarifrån jag ännu
förvarade ett "ljuft" minne af den förträffliga honung,
hvarmed man trakterade mig såsom desert efter kaffet om
morgnarne.

Klockan var ännu endast fem på eftermiddagen,
då tåget stannade vid bangården, det var den 4 Juni,
solen brände hett och mr Webb aftog sin hatt och
torkade sitt kala hufvud mycket omsorgsfullt, med sin
silkesnäsduk just som han steg ur kupén; bland den
församlade folkmassan på perrongen stod främst en
välklädd karl som tycktes med oro vänta någon, ty
han granskade mycket noga alla de resande som
ankommit, och då engelsmannen, ännu med hatten i ena
handen och näsduken i den andra, långsamt steg
uppför trappan, såg jag mannen, som stod bredvid, hastigt
rycka upp sin plånbok ur bröstfickan och flere gånger
med stigande intresse låta sina blickar vandra mellan
denna och mr Webb och tillbaka till plånboken igen.

Det der hade varit några ögonblicks verk,
engelsmannen märkte det icke, den okände stoppade ned
sin plånbok och rörde sig icke ur fläcken, men
tycktes alltjemt behålla mademoiselle Stephanie och hennes
husbonde i sigte.

Det bantåg med hvilket vi skulle följa ankom i
detsamma; jag gick att söka mig en plats, och då jag
passerade en tredje klassens vagn, uppfyld af bönder,
arbetare och soldater med sina små kritpipor i
munnen, tyckte jag mig deribland se framskymta monsieur
Ernest Goblins glada fysionomi.

Jag hann likväl icke öfvertyga mig derom,
konduktören kom springande, uppslog dörrarne utåt hela
raden af vagnar, och alla de resande, som ämnade sig
till Dôle, rusade fram i full fart med nattsäckar,
korgar och filtar; hvar och en för att först komma in
och välja sig en god plats.

Den fördel jag i första ögonblicket trodde mig
hafva vunnit, i det jag kommit i en alldeles tom kupé,
var snart försvunnen, ty en qvinna i svart halmhatt,
och grofva bara händer klef strax derefter brådskande
och andfådd in i vagnen, släpande med sig under många
ursäkter "une petite caisse", som hon kallade en stor
kista, hvilken nätt och jemt kunde inpassas på golfvet
mellan de båda sofforna, och således bringande både
henne sjelf och mig i den trefliga ställningen, att
antingen nödgas lägga våra ben inuti, eller ofvanpå kistan.

Föga belåten med detta val, ämnade jag fly den
rödbruna, lökluktande damen, som redan, på en nästan
obegriplig provinsdialekt, började göra mig bekant med
anledningen till sin resa, kistans innehåll och hennes
egen lefnadshistoria, då jag i dörren hejdades af
konduktören, hvilken kom att skaffa plats åt trenne
personer som följde honom.

Som kistan icke räknades för någonting, så
stoppades alla dessa in, dörren slogs igen, hvisselpipan
ljöd, en ryckning kastade oss alla om hvarandra och
trainen, som var ett snälltåg, sattes i gång med
hvinande fart.

Det var den vackra Stephanie jag fått så godt som
i min famn, och då hon småleende bad mig ursäkta
denna ofrivilliga förtrolighet, kände jag mig tröstad och
vi arrangerade oss så godt vi kunde, lemnande åt mr
Webb att, oförstådd af alla, mumla sina engelska
anmärkningar och sitt förakt både för kistan och dess
gladlynta meddelsamma egarinna, hvilken egentligen
borde hafva åkt i en tredje klassens vagn, men icke
fått rum der.

Hon öppnade nu en korg och framdrog derur en
liten flaska med surt vin, några kokta ägg, som hon
ogeneradt skalade med fingrarne och en brödbulle,
hvaraf hon skar ofantliga skifvor med en fällknif,
gång efter annan erbjudande den missnöjde
engelsmannen, att omedelbarligen, liksom hon sjelf, förfriska sig
ur buteljen, och somnade slutligen tvärs öfver sin
"caisse", obekymrad om äggskalen, hvaraf vi alla
fingo del.

Den tredje personen som inkommit i kupén,
igenkände jag såsom densamme, hvilken stått väntande på
perrongen i Dijon, och som tycktes hafva blifvit
öfverraskad vid engelsmannens åsyn.

Han kröp genast ihop i hörnet af vagnen, bredde
öfver hufvudet sin näsduk och tycktes sofva, men då
vinddraget ifrån fönstret stundom lyfte upp ett hörn
deraf, såg jag att han hade ögonen öppna och tycktes
helt vaken och uppmärksam derunder.

En timma derefter foro vi öfver Saônefloden,
hvars breda väldiga vattenmassa, genom det myckna
regnet denna sommar, liksom Doub's, svämmat öfver
sina bräddar, och i detta ögonblick lät den befastade
Auxonne, med sina höga, gamla vallar och
förskansningar, se ut att ligga flytande på vattnet.

Tåget gick förbi staden utan att stanna, och vid
nästa station tyckte jag mig åter se en skymt af
monsieur Ernest; jag frågade Stephanie om hon sett
honom, eller visste om han var med, men hon rodnade
blott och sade sig icke tro, att han ännu kunnat lemna
Paris, ehuru han verkligen hade sina föräldrar i
trakten af Dôle, der hans far var förpaktare åt en grefve
de Sure.

Dôle är egentligen en liten ful och obetydlig stad,
omgifven af soliga vinfält och terrasser, men flere
sammanlöpande jernbanor gifva den en viss betydenhet
och bergstrakten deromkring är vacker.

Sedan vi passerat en lång tunnel i djupaste
mörker, ty lampan i kupén hade slocknat, stannade vi på
den stora bangården med sina otaliga och
sammanlöpande rails, lokomotiv och vagnar tätt bredvid
hvarandra, bildande en vådlig labyrint, som väl kunde
göra en resande hvimmelkantig, helst ordningen på de
franska jernvägarne just icke är något att skryta med.

Här skulle jag nu skiljas ifrån mina reskamrater,
som fortsatte sin väg med samma tåg, under det jag
borde uppsöka ett annat, som likväl icke afgick förrän
om en timme.

Jag tog afsked af den vackra parisiskan, hvilken
jag troligen aldrig mera skall återse, och som tankfull
och sorgsen satt qvar i vagnen under de fyra
minuternas uppehåll.

Master Webb deremot sprang barhufvad ur och
försvann i mängden, och den resande, som sofvit
under näsduken, följde honom.

Som jag emellertid hade god tid, stannade jag
qvar vid dörren till väntsalen en minut, och såg nu,
att jag icke misstagit mig, monsieur Ernest Goblin
hade verkligen rest med ifrån Paris och kom nu med
sin nattsäck i handen, svängande den af och an, med
blickar som tycktes speja omkring efter anledningar
till upptåg och odygd.


Han kom ifrån en liten vacker plantering af
blommor och buskar, der stationens nödvändiga små
byggnader lågo, och då han gick förbi en dörr som var
stängd, vred han omkring nyckeln som satt i utanför.

I samma ögonblick ljöd den mycket matta och
tvifvelaktiga signal till afresa, som man ofta vid de
franska jernvägsstationerna får höra; två personer
skyndade fram till vagnen der Stephanie satt, den ena
var mannen ifrån Dijon, som ifrigt tittade in i vagnen,
men då han der icke såg någon annan än den unga
flickan, stannade han villrådig bredvid fotsteget och
såg sig med oro omkring; den andre var monsieur
Fernand Robineau ifrån Paris, som jag här till min
förvåning äfven återsåg, och som hoppade upp i kupén
och satte sig bredvid den öfverraskade unga flickan.

"Ah, monsieur Ernest, är ni här?" sade jag,
besvarande den glada pariserstudentens helsning. "Och
er vän, monsieur Robineau också, tror jag? Var det
icke han som sprang upp i vagnen derborta?"

"Jo, mycket riktigt; vi äro båda ifrån denna trakt
och skola nu tillbringa våra ferier i hemmet ... jag
hoppas att jag förskaffat honom en mycket angenäm
resa; det är skada likväl, att den icke blir längre, ty
Fernands föräldrar bo icke långt härifrån," svarade
Ernest, under det han slog dammet af sin mössa med
en mycket klippsk och belåten min.

Tåget satte sig i gång, jag såg genom
vagnsfönstret Stephanies och hennes älskares unga och vackra
ansigten, strålande af glädje och lycka öfver det
oförmodade nöjet af hvarandras sällskap; men herr Webb
såg jag alls icke till och yttrade min förvåning
deröfver till Ernest, som höjande på axlarne och tittande
åt himlen svarade helt likgiltigt:

"Que faire! il est probablement en retard ..."

Jag tyckte mig strax förut hafva hört några dofva
ljud från buskaget till venster, men det afgående tågets
buller och folkmassans prat omkring mig, gjorde dem
mycket orediga, och i det jag nu vände mig om lades
en hand på min arm och mannen ifrån Dijon stod
framför mig.

"Ursäkta,," sade han lyftande på hatten. "Er
reskamrat i kupén, den der engelske herrn, har han
stannat här i Dôle?"

"Jag förmodar det, efter jag icke såg honom
afresa," svarade jag.

"Ni känner honom, eller hur?"

"Nej, icke mera än till namnet."

"Och detta är?"

"Master Duncan Webb, ifrån London."

"Jaha, ja visst ..." svarade mannen småleende
med en knipslug min och framdrog ur rockfickan sin
plånbok, som han öppnade.

"Saken är," fortfor han, "att den der Webb
visserligen är <i>ifrån</i> London, liksom jag, som aldrig varit
der; han heter egentligen François Marteau och är
andre kassören hos monsieur Bartholdy, bankir i Paris,
hvarifrån han rymt och lemnat en brist i kassan af
hundrafemtiotusen francs ... Se här, ser ni hans
fotografi, som för ett par timmar sedan ankom till
polisen i Dijon, med befallning om hans häktande ...
Man trodde honom emellertid hafva rest åt Havre,
men lyckan gynnade mig; detta kort kom just lagom
för att kunna igenkänna och följa honom hit. Parbleu!
det är icke lätt att undkomma, då man ser ut så här,"
tillade polismannen och höll framför mina ögon den
trogna afbilden af master Duncan Webb, med sina
långa knotiga kindben, sitt skalliga hufvud och sin
utvext på hjessan.

"Ja, verkligen!" sade jag förvånad. "Men är ni
säker, att icke något misstag eger rum? Han tyckes
mycket illa förstå franska och talar deremot engelska
som en infödd."

"Ja, alldeles så lyder hans signalement."

"Monsieur le Commissaire! tillåt att jag
omfamnar er," utropade Ernest, som hört alltsammans, sträckt
sig på tåspetsarna för att öfver min axel betrakta kortet
och nu helt förtjust svängde omkring med
poliskonstapeln, hvilken förnärmad i sin värdighet, ämnade
tillrättavisa den uppsluppne studenten, då det
upprepade bullret ifrån buskarne derborta väckte allas vår
uppmärksamhet; Ernest pekade ditåt med hela en
parisergamins barnsliga förnöjelse, och skrek helt högt:

"Der är han! Der ha vi honom!" I detsamma
dörren, hvilken jag nyss sett den odygdige studenten
stänga, sparkades upp och den olycklige mr Webb,
eldröd af vrede, otålighet och ansträngning, störtade
ut och med förskräckelse såg, långt bort i fjerran,
röken hvirfla ifrån det bantåg, med hvilket han borde
hafva följt och som bortförde hans bagage, hans
följeslagerska och till med hans hatt.

Master Webb höjde händerna mot himlen och
stod ett ögonblick alldeles villrådig, och den belåtne,
polismannen, hvilken helt tyst vexlat några ord med
Ernest, steg fram, lade sin hand helt förtroligt på hans
axel, och sade med värdighet, afbrytande hans
engelska utrop:

"Monsieur François Marteau, ni behöfver icke längre
genera er med att tala engelska, ni är upptäckt; hvar
har ni er kappsäck? Den följde kanhända med tåget,
vi skola då invänta den, och sedan skall jag hafva
nöjet att föra er tillbaka till Paris."

Master Webb förstod ingenting, han stirrade
likgiltigt på kommissarien, som han trodde ville trösta
honom öfver hans otur, under det att Ernest knuffade
honom vänskapligt i sidan och hviskade muntert:

"Stå på er! ... Stå på er, släpp icke af er rôl för
snart, det gör saken så mycket roligare ... fan till tur! ...
hvem kunde tro att ni var en sådan slipad kurre ..."

"Lemna er åt ert öde, min herre, ni ser att det
är oundvikligt; detta fotografikort åtföljde er
arresteringsorder," tillade kommissarien allvarsamt, och höll
kortet framför näsan på engelsmannen, som tycktes
vara alldeles främmande för hela detta uppträde.

Hvad mig angick, så visste jag verkligen icke i
första ögonblicket, hvad jag skulle tänka om den
stackars master Webb, men då jag närmare betraktade
det olycksbringande kortet, märkte jag på dess baksida
en liten röd fläck, som jag trodde mig känna igen.

Liksom polismannens ord om de
hundrafemtiotusen francs, som förskingrats ur bankirens kassa
påminde mig hvad jag hört i mr Bartholdys kabinett,
likaså öfvertygade mig den lilla blodfläcken på
fotografikortet, att detta var detsamma, som jag upptagit
ifrån golfvet derinne, utan att veta hvems det var,
och i den tanke, att det var ett af dem, som man var
sysselsatt att afsända.

Emellertid framstod äfven för mitt minne att mr
Webb nyss varit i detta kabinett, då jag kom, han
skulle ju ganska lätt hafva kunnat tappa kortet, och
i alla händelser kunde han, i min tanke, omöjligt vara
den förrymde kassören.

Ledsen öfver den ofrivilliga anledning jag troligen
gifvit till kontoristens slarf, att inlägga en fotografi,
som han icke sett, berättade jag mitt äfventyr och
min förmodan för kommissarien, men vann dermed
ingenting annat än en tydlig misstanke, att på ett
mycket klumpigt sätt vilja hjelpa den anklagade, som
nu, sedan den första förargelsen öfver tågets afgång
var öfver, helt lugnt satte sig ned i väntsalen och
upptog ur sin stora resväska ett etui af marokin, för
att med en tandpetare, mycket omsorgsfullt, först rensa
sina tänder och sedan med flere olika instrumenter
putsa sina långa, gula naglar, krökta som klor, medan
han afhörde de båda fransmännens gissningar och
frågor, hvilka han mycket ofullkomligt förstod, och
väntade att antingen genom något underverk blifva
legitimerad såsom master Webb, eller återförd till Paris
som monsieur François Marteau.

Om icke både kommissarien och mr Ernest i detta
ögonblick varit så intagna af sin förmenta
skarpsinnighet och sin triumf, så borde de utan tvifvel insett,
att en fransman aldrig i verlden under dylika
förhållanden skulle petat sina tänder och putsat sina naglar,
och att mr Duncan Webb nödvändigt måste vara en
genuin engelsman.


Som jag i alla händelser ingenting kunde göra åt
saken, tog jag afsked af mr Webb, som endast med
ett gurglande ljud, liksom han druckit ur en butelj,
och några föraktfulla fnysningar besvarade polismannens 
bemödande att förmå honom tala franska.

"Man skall tillerkänna mig en belöning, tror ni
icke det?" hviskade Ernest, "ty det var egentligen
jag som fångade honom, bara för att göra den lilla
Stephanie och Fernand ett nöje."

"Jag tror att ni gör klokast i, att icke nämna
något om ert pojkstreck, ty ni kan väl förstå, att man
icke reser omkring med en knöl i ett skalligt hufvud,
liksom en signaltafla, i fall man rymt med hundratusen
francs och vill vara okänd," svarade jag skrattande.

"Ni har min själ rätt ... han skulle då hafva satt
en peruk på sig ..."

"Naturligtvis; den der knölen är just beviset på
hans oskuld ... Adjö, monsieur Ernest!"

"Bonjour!" svarade denne, hviftande med sin
mössa, i det jag steg upp i kupén, för att lemna
Dôle och begifva mig till Neuchâtel. Jag fick sedan
veta att den flegmatiske engelsmannen icke hade någon
annan olägenhet af det misstag för hvilket han varit
utsatt, än att få resa till Paris i poliskoramissariens
mössa, och att anlända till Nizza tvänne dagar senare
än han påräknat.

Men i fall han icke är förnekad all reflektionsförmåga, 
bör han bibehålla ett varnande minne af
monsieur Ernest Goblin och de odygdiga 
pariser-studenterna.

*
</chapter>


<chapter name="V. Månsken öfver Mont Blanc.">
<h1>V.

Månsken öfver Mont Blanc.</h1>

För mycket länge sedan, då jag var helt ung,
nästan ännu ett barn, och icke hade någon högre önskan,
än att det måtte "hända någonting", lika godt hvad,
endast ett afbrott i mitt sorgfria, men enformiga lif
måtte inträffa, då "hände" det verkligen en vacker dag,
att jag i sällskap med en något äldre slägting fick göra
en resa utåt kanallinien.

Jag skulle helsa på en familj af våra bekanta,
och i sakta mak -- väl instufvade i en gammal 
"berlinare", med form af en melon, körd af en gammal
högtidlig kusk och dragen af ett par, nästan lika gamla
och högtidliga hästar -- tågade vi af från hemmet.

Min följeslagare och tillförordnade guvernör hade
helt nyss lyckligen genomgått sin maturitetsexamen
och erhållit detta så lifligt efterlängtade "<i>Mogenhetsbetyg</i>", 
som i sjelfva verket vanligen nätt upp är liktydigt 
med det en skolpojke uttalar öfver en äppelkart. 
Han var derför i mina femtonåriga ögon en
mycket vördnadsvärd person, utan hvars pålitliga stöd
och hägn jag aldrig skulle vågat företaga en så stor
och äfventyrlig färd.

Vi ankommo lyckligt till Norsholm vid kanalen,
och ingenting förundrade mig mera, än att alls ingenting 
hade händt oss under vägen; jag tyckte nästan,
som påfven Pius VII, då han var i Paris, att det mest
förvånande var att befinna sig sjelf der, och jag stod

på kanalbanken troligen med samma häpna och
villrådiga utseende som en svalunge, hvilken första
gången sitter balanserande på kanten af boet.

Ändtligen, efter flere timmars väntan vid det
flacka och soliga slussvaktarbostället, syntes ångbåten
Amiral von Platen komma helt långsamt paddlande
fram i krökningen från Asplången, sugande vattnet ifrån
stranden, der pilbuskarne med nakna fötter bugade sig
för honom.

Hvad mitt hjerta slog! Jag tog afsked af kusken,
skickade tusen helsningar hem och kände mig helt rörd
i den vigtiga och allvarliga stund, då han rörde vid
blanklädershatten, gjorde en klatsch uppöfver
hästarnes feta ryggar och jag såg den gröna vagnen vända
om och försvinna i landsvägsdammet.

Den efterlängtade embarkeringen blef emellertid
ännu vidare fördröjd, ty ångbåtarne voro då ännu icke
hvarken så fjeskiga eller så missljudande som nu;
"Amiral von Platen" saknade ved och kol eller hade
något i olag, och i stället att fortsätta sin färd, lade
den sig helt stilla vid bron, medan alla dess
passagerare klefvo i land under tiden.

Jag hade längesedan hunnit att fullkomligt göra
mig hemmastadd på stället och hade väl tio gånger
gått rundt omkring den lilla slussvaktar- eller
slussinspektörs-stugan med dess aflöfvade, nyplanterade och
snedblåsta träd, dess flaggstång och dess gungbräde,
och jag var rätt missbelåten med dröjsmålet, men
tröstade mig emellertid vid åsynen af alla dessa resenärer,
som ångbåten medförde och som syntes mig helt
märkvärdiga endast derföre, att jag icke kände dem.

Bland dem var en engelsk familj, som först väckte
min uppmärksamhet; den bestod af icke mindre än
åtta personer, allesammans från hufvud till fot klädda
i nankin, detta gulgrå tyg, som likt vår moder jorden
absorberar allt och gör alla lika.

Herre och fru och sex barn gingo i samma färg
och liknade en lång rad af gåsungar, som ifriga och
nyfikna kommo fram till oss för att fråga, hvilka de
ruiner voro, som ligga helt nära vid stranden af Roxen,
och då de fingo veta, att det var lemningarna efter
ett gammalt biskopssäte, rusade hela raden i väg för
att undersöka dem.

Då engelsmännen gått, och äfven de andra resande
skingrat sig, observerade jag en person, som helt
ensam stod qvar på svängbron och tittade ned i slussen.

Det var en helt ung man eller snarare en yngling
af en så fullkomlig och hänförande skönhet, att man
ovilkorligt måste beundra honom såsom en af naturens
sällsynt fulländade urbilder för antikens mästerverk.

Han var emellertid tarfligt, nästan fattigt klädd,
hans rock var trådsliten, och stöflarna tycktes med
möda hålla ihop, men han hade väl tillknäpta
handskar på de smala, fina händerna, den randiga skjortan
var fullkomligt ren och nystärkt, och af hans min och
hållning skulle man trott honom vara en förklädd prins,
eller snarare Apollo sjelf, det grekiska ungdoms- och
skönhetsidealet, nedstigen från Olympen till den
dammiga svängbron vid Norsholm.

Ehuru han för öfrigt icke hade något ovanligt i
sin kostym, satt på hans svartlockiga hufvud i stället
för hatt en mörkblå fez med en lång guldtoffs,
hvarför min praktiske och mera erfarne kamrat ansåg honom
för en resande akrobat eller djurförare.

Hans klara mörka hy, de milda mandelformade
ögonens sällsamma glans och i synnerhet profilens
renhet och gestaltens felfrihet och naturliga behag kommo
mig att full af beundran öppna mitt ritalbum för att
på dess blad söka med några, ehuru grofva och
ofullkomliga drag, återgifva bilden af detta ansigte, hvars
nästan sublima skönhet jag ännu minnes.

Han observerade mitt företag och kom efter en
stund bort till oss, der vi sutto på en bänk, helsade
artigt, men med en något högdragen min och började
ett samtal på franska, som jag var allt för blyg att
synnerligt besvara, men som min följeslagare upptog,
och hvaraf vi snart alla tre blefvo lifvade; det gaf
sedan anledning till en af dessa oförmodade och
flygtiga, men ofta intressanta bekantskaper, som man gör
under en resa.

Om aftonen, sedan alla andra gått att lägga sig
i de små qvafva hyttorna, sutto vi ännu på fartygets
däck i den ljusa sommarnatten och åhörde den vackre
främlingens excentriska och egendomliga vältalighet.
Han berättade oss, att han var polack, att han
hette Jagello Ivanowitsch Gospodin, och påstod sig
härstamma från Jagellonernas gamla furstliga ätt; han
hade naturligtvis varit invecklad i den sista polska
resningen, som då ännu icke var fullkomligt
undertryckt; han var nu emigrant, en fattig flykting, utan
hem och fädernesland, och hans entusiastiska
frihetsdrömmar, hans glödande hat och gripande skildring af
Polens lidande och ståndaktighet skulle hafva kunnat
röra den mest sömnige flegmatikus och väckte hos
mig, som hvarken var sömnig eller flegmatisk, den
mest lifliga sympati.

Himlen vet, hvad den stackars unge mannen
väntade sig för resultat eller fördel af, att på detta sätt
harangera tvenne landtliga ungdomar, sådana som
studenten och jag; om han kanhända endast hänfördes af sin
egen känsla, om han var en äfventyrare utan allt värde,
eller till och med en bedragare, allt det der vet jag
ingenting om; jag vet endast, att då aftonrodnaden
lyste öfver hans sköna ungdomliga ansigte, som strålade
af mod, fosterlandskärlek och hänförelse, och då han
mot himlen höjde sin arm, på hvilken han inbränt
namnet "<i>Polonia</i>", och nedkallade hämd och förbannelse
öfver den ryske förtryckaren, då syntes han mig så
sublim, som sjelfva erkeengeln Gabriel borde vara.

Strax på morgonen hade vi hunnit till den
station, der vi skulle stiga af och der en vagn väntade
oss, och vi togo afsked af den unge polacken för att,
som jag med allt möjligt skäl trodde, aldrig mera få
se eller ens höra talas om honom.

Min reskamrat, som snart öfvervunnit den
förtrollning främlingens tal och utseende verkat på oss
båda, försäkrade mig visserligen, att slaverne i
allmänhet, och de flyktige polska "upprorsmakarne" i
synnerhet, icke vore värda mycket intresse, utan
vanligen endast voro äfventyrare, orolige pratmakare och
dåligt folk; denna föreställning kunde jag likväl
omöjligt förena med de ädla dragen och den rörande
vältalighet, som på mig gjort ett så djupt intryck, och långt
derefter qvarstod, såsom ett romantiskt minne af min
allra första egentliga utflygt från hemmet, bilden af
den vackre Jagello Ivanowitsch Gospodin.

*

Många år derefter, eller sommaren 1872, befann
jag mig i Genève.

Det var en vacker morgon helt tidigt, klockan
var ännu icke 6, då jag satt på Rousseaus ö, som
ligger midt för Rhônes utlopp ur Genèversjön, bredvid
den vackra Pont des Bergues.

Det var ännu alldeles tyst och ensligt på den
lilla holmen, der man annars har musik, glace,
lemonad, sodavatten och dylikt att förfriska sig med från ett
litet konditori under träden.

Foglarne qvittrade mellan löfven, och bien
surrade bland blommorna nedanför den ryktbare filosofens
bild, som med lutadt hufvud och tankfull blick allt
jemt tycktes lyssna till flodens brus eller strömmen
af sina egna tankar, hvarom menniskorna nu döma
och gissa, tilläggande dem hemlighetsfulla aningar,
afsigter, betydelser och profetior, som kanske voro
honom sjelf i lifvet alldeles främmande.

Jag satt här denna morgon så tidigt för att passa
på tiden för diligensen, som ifrån Grand-Quai hvarje
morgon klockan 7 afgår till Chamounix genom Cluse,
Sallanches och Saint-Gervais.

Vi hade dagen förut köpt biljetter, och våra saker,
det vill säga en liten nattsäck, hade vi redan
inlemnat på byrån,

Nu slog klockan tre qvart till 7 i alla stadens
kyrktorn, det var tid att säga Jean Jacques Rousseau

farväl för några dagar och skynda öfver den lilla spång,
som förenar hans Ö med den stora präktiga bron öfver
Rhône. Torget, der diligenserna hålla, ligger alldeles
midt för, och inom ett par minuter voro vi der.

Man hade redan spänt fem stora och grofva hästar
för en citrongul vagn, som rymde sexton personer,
utom kusken och konduktören.

En liten blek herre, insvept i pels och en
storrutig plaid, hade tillsammans med två äldre damer
tagit plats i den så kallade kupén, en del af
diligensen, som liknade en täckvagn. Bakom i ett öppet
säte satt en snygg, men tarflig familj, man och hustru
med tjenstflicka och tre barn, och i sätet framför kupén
hade vi betingat oss plats och tycktes att börja med
der blifva ensamma, ehuru hvarje säte rymmer fyra
personer.

Nu kom emellertid en sotsvart uppassare, med
tjocka läppar och ulligt hår, i fullt språng från Hôtel
de la Couronne, strax bredvid; han hade en kappsäck
i famnen och ett resschatull, som han kastade ned i
lådan under vagnen, och efter honom följde två
herrar, som satte sig upp bredvid oss.

Den ene lade ett par francs i negerns oljiga hand,
och dennes stora mun öppnades för att låta hela det
skinande tandbatteriet innanför uttrycka hans
tacksamhet.

Kusken kastade sig upp på framsätet för att halft
hängande, med det ena benet utanför öfver hjulet,
intaga sin plats bredvid den lille tyste och melankoliske
konduktören, som i sin bruna, tillskrynklade kapprock
liknade en stenmurkla.

En klatsch af den ofantligt långa piskan, och så
bar det af i galopp under pinglandet af alla
hästarnes klockor, fästa på de höga lokorna, som nästan
liknade utsirade äreportar öfver de stackars djurens
hufvuden, och under hviftandet af alla de röda ylleband
och tofsar, hvarmed deras öron voro prydda.

Det var ett ganska egendomligt ekipage och
föreföll mig i början som ett karnevalståg, hvari jag nästan
skämdes att deltaga.

Snart glömde man emellertid allt annat för den
förtjusande vägen, der man färdades fram.

Så snart man hunnit genom de båda småstäderna
Annemasse och Bonneville blifva omgifningarna allt
mera pittoreska, och den vackraste punkt på hela resan
är Cluses.

Inträngd mellan berg och bråddjup, ömsom
skogbeväxta, ömsom med snöiga klippspetsar, hvarifrån
bäckar strömma i kaskader, ligger den lilla byn som en
féelik förtrollande dröm, och i bakgrunden af dess trånga
dal, ofvanför otaliga alpkedjor, reser sig den
skimrande, hemlighetsfulla toppen af Mont Blanc för första
gången klart och tydligt för ens blickar.

Mont Blanc! Hvad det namnet ljudit sagolikt och
sällsamt i mina öron, allt sedan jag var barn och med
häpnad hörde titeln på en liten bok, som jag dock
aldrig kom att läsa, nämligen "Maria af Mont Blanc,
den första och enda qvinna, som bestigit bergets topp".

Likasom man vid sex, sju års ålder halfsofvande
tycker sig under fromma drömmar, i taket på sin lilla
säng se Gud fader sitta i en karmstol, omgifven af
"himlens härskaror", så förestälde jag mig äfven Mont
Blanc stående helt slätt och rätt, ensamt, hvitt och
pyramidaliskt som en ofantlig sockertopp placerad på
en vacker grön äng, der schweizer-flickorna med svarta
snörlif och blomsterbuketter vallade sina kor, tittande
upp till snökonungens spets med samma naivetet, som
jag sjelf beskådade den i inbillningen.

Nu såg jag den emellertid i verkligheten,
bekransad af guldskyar och öfverströdd med små
molnflockar, hvilka liknade rosenblad fallna från den krans,
som nyss legat omkring bergmajestätets silfverhår.

Hvad vår jord kan vara skön! Hvilka dagrar och
skuggor, hvilka former, hvilket färgspel! ... Och
hvilken njutning att se och beundra dess skönhet, som
fyller vårt hjerta med andakt och sällsamma aningar ...

Hvad är det emellertid värdt att komma och <i>tala</i>
om dylikt; man har hört derom så många både sanna
och tillkonstlade utgjutelser, att man endast gäspar
deråt ...

"<i>Se</i>, men icke <i>höra</i>, det är just hvad man bör
göra," sade den ena af mina reskamrater, skrattande
åt min rörelse, och extempererande ett tarfligt rim
på sin fula schweizer-franska, och deri hade han
alldeles rätt.

Det var emellertid dumt att hafva trolofvat sig
med den stora diligensen, som jagade framåt med en
fart, hvilken hindrade allt dröjsmål under vägen, och
huru gerna vi än velat stanna, ett par timmar
åtminstone, i Cluses, måste vi skynda derifrån med
full fart.

Friska hästar stodo redan öfverallt i ordning och
påselade, och inom några minuter voro vi åter i väg
allt högre och högre upp på den breda murade
chausséen, som likväl utmed de lodräta bergväggarne och med
bråddjupet nedanför synes smal som en getstig
slingrande sig omkring klipporna.

På eftermiddagen voro vi i Servoz och stannade
ändtligen för att äta middag i Saint-Gervais.

Man tror sig nästan här vara utom den
civiliserade verlden, så vildt och ensligt äro den lilla byn
och badorten belägna.

Djupt in i ett bergpass, omgifna af mörka täta
skogar af gran och bok, med snöspetsarne upp öfver
sig och brusande vattenfall rundt omkring, ligga de
fem varma källor, som påstås kunna bota en otalig
mängd sjukdomar, men som nu likväl icke tycktes
hafva kunnat locka till sig många patienter, ty hela
brunns- eller badsällskapet tycktes inskränka sig till
tolf eller femton personer, som alla sågo så
svårmodiga och bedröfliga ut, att Saint-Gervais les Bains
troligen var och blef deras sista resurs här i lifvet.

I sin enslighet här uppe mellan bergen hade de
tydligen ingen annan förlustelse än diligensens dagliga
ankomst ifrån Geneve, och som de allesammans stodo
uppradade på verandan till det lilla värdshuset, der
vagnen stannade, och hade ett gemensamt uttryck af
hungrig nyfikenhet, så gjorde det mig just ondt, att
vi som ankommo icke voro mera "sevärda", än som
verkligen var förhållandet.

Emellertid funno vi ett dukadt "table d'hôte", och
som klockan var fem på eftermiddagen och vi varit
nog tanklösa att icke på morgonen dricka kaffe i
Genève och under hela vägen icke kunnat få tid att äta,
så var ingenting oss mera välkommet.

Olyckligtvis motsvarade icke anrättningen vår
förväntan; troligen var matsedeln bestämd af de
stackars asketiska brunnsgästerna, hvilka också sågo lika
hungriga ut, då vi foro, som vid vår ankomst, och
vi voro i sanning lika otillfredsstälda med deras magra
kost som de kanhända med vårt föga lysande och
eleganta sällskap.

Den lille herm i pelsen och hans båda
fruntimmer, som åkt i kupén, stannade här för att öka
brunnsgästernas antal, och jag lyckönskade honom verkligen
att så snart hafva hunnit målet för sin resa, ty
färden måtte hafva varit för honom allt annat än
angenäm.

Det är visst sant, att ingenting i verlden kan
vara mera vackert och vördnadsvärdt än en mors
ömhet och omsorger, men de måste likväl vara
begränsade och konsten der vid lag är just att veta
suspendera den "praktiska" ömheten i tid, i synnerhet som
här tycktes vara icke <i>en</i>, utan <i>tvenne</i> mödrar, hvilka
slösade sitt deltagande och sin välvilja på ett enda
föremål, och detta var alldeles för mycket.

Den ena af de gamla fruarna var hans mor och
den andra var hans moster; då modern lade hans
fötter upp på en pall, ryckte mostern genast ned dem
igen och svepte i stället in dem i en sjal; när den
ena tyckte, att det var för varmt och tog af honom
hans hatt, fruktade den andra, att han skulle förkyla
sig, och lade sin näsduk öfver hans hufvud; om den
arma varelsen någon gång ville titta ut genom fönstret,
sköt mostern strax upp glasrutan framför hans näsa,
och modern tog tillfället i akt att stoppa en stor
kudde bakom hans rygg.

Det var en uppmärksamhet som kunnat dräpa
en kraftigare person, än deras offer tycktes vara, och
tyst inom mig gjorde jag den anmärkningen, att ingen
menniska, som är nog lycklig att ega både en mor
och en moster i lifvet, bör någonsin, om han är klen
och svag, utsätta sig för deras förenade omsorger i
det inskränkta utrymmet af en täckvagn.

I Saint-Gervais les Bains liksom i Cluse skulle
varit angenämt att få dröja, ty en mera effektfull
och romantisk natur är svårt att få se, men som vårt
mål var Chamounix, så måste vi skynda för att hinna
dit före natten, och det var med knapp nöd vi hunno
få en kopp kaffe efter den dåliga middagen, innan vi
åter måste intaga vår "banquette" i diligensen.

Vi följde nu den tvärbranta, skogbevuxna
stranden af floden Arve, som störtar sig fradgande och
dånande öfver klippor och kullvräkta träd djupt under
chausséen, på hvilken man åker; än försvinner den
under jorden, och man hör endast det dofva
bullret af dess vågor, än framspringer den ur
klipphålorna för att kasta sig ned i en ny afgrund, vid hvars
brant ofantliga granar hänga, skuggande den i en evig
skymning, men oupphörligt följer man dess lopp i
hundrade slingringar, ödmjukt erkännande denna vilda
ledsagares talang, att hafva hittat den enda väg, som
finnes genom dessa remnor och bråddjup, ofta så trånga,
att himlens dager knappt kan titta ned i det inklämda
passet mellan lodräta bergväggar.

Ändtligen på aftonen, just då solen gömde sig
bakom snöbergen, inkommo vi i den kala, ödsliga
Chamounixdalen, der Arve, nyss utsluppen i verlden från
gletscherna deruppe, helt lugnt breder ut sig, gulgrå
och isig, genom en långsträckt slätt, som ser dyster,
fattig och kall ut, oaktadt friska, gröna betesmarker
der och hvar sträcka sig ned ifrån bergsluttningen och
vattenrännilar sorla öfverallt.

Man tycker det är helt eget att här i den lilla,
torftiga byn, på den kala flodstranden finna tre eller
fyra stora hotell, inredda med all den öfverdådiga lyx,
hvarförutan man måtte anse, att "hederligt folk" icke kan
lefva, då det kommit utom sitt eget hem, detta må nu
för öfrigt vara hur tarfligt och anspråkslöst som helst.

Jag tycker icke om snö och is; alla
naturmärkvärdigheter i den vägen skrymma mig och väcka mer
obehagliga känslor, än de väcka beundran, och jag skulle
af egen smak aldrig hafva kommit hit; för mig var
det alldeles nog att betrakta Mont Blanc ifrån Cluse,
Saint-Gervais eller till och med Genéve, men som mina
reskamrater till och med hade den djerfva afsigten
att kanhända bestiga bergets topp, så stannade vi i
Chamounix för att invänta en passande dag med
gynnsam väderlek, ty det är, som man vet, ifrån Chamounix
man erhåller guider för att våga nalkas det hotande,
farliga och nyckfulla bergvidundret.

Dessa guider äro särskildt uppfostrade för sitt
yrke; de undergå en ordentlig examen och lyda under
en auktoriserad styrelse, som ansvarar för deras
pålitlighet och duglighet och indelar dem i en ordnad
tjenstgöring.

För hvarje person, som vill bestiga Mont Blanc,
fordras trenne guider mot en betalning af hundra francs
hvardera.

Det är också ett lifsfarligt företag, hvars alla
chanser man icke kan beräkna, ty för hvarje gång
förändras alltid vägen något, spåren i snön yra igen,
is- och snömassorna äro ständigt i rörelse mer eller
mindre, lossna och rulla ned eller förändra läge; der
som i går var ett fotfäste eller en liten remna är i
dag en afgrund, omöjlig att komma öfver, och det
fordras i sanning ett godt öga, en säker fot och en
afgjord förmåga att besegra all svindel, för att kunna
svinga sig upp för dessa hala och förrädiska branter,
krypa på de svigtande utlagda stegarne och dervid
medföra den nyfikne, ofta tafatte och klumpige
resenären, hvilken endast bunden som en kalf, med ett
rep om lifvet, kan dragas uppför isspetsarne eller öfver
de gapande remnorna, innan han ändtligen får det
nöjet att hacka tänderna af köld der uppe öfver
molnen; der han knappt kan andas; och så krångla sig
ned igen, ofta medförande ingen annan tillfredsställelse
än <i>den</i> att kunna säga: "Jag har bestigit Mont Blanc".

Olyckligtvis skulle ingen af sällskapet i Chamounix
få denna förnöjelse, medan vi voro der, ty ehuru vi
funno vädret ganska vackert, påstod man, att berget
var hotande och vid dåligt humör.

Men utan att företaga en så tröttsam och
halsbrytande färd har man tillräckligt mycket att se
omkring Chamounix; skada blott, att liksom den lilla
byn är ett af de högsta ställen i Schweiz, så är den
också säkert bland de allra dyraste, och det blir en
hel affär att allt för länge stanna i dess granna hotell.

Den första aftonen vi kommo var jag något trött
efter tio timmars färd i den skakande diligensen, och
sedan vi gjort en helt kort promenad till Cascade de la
Blaitrière, på andra stranden af Arve, slogo vi oss
ned i hotellets vackra och trefliga salong, der en ung
herre ifrån Wien spelade piano och der vi funno
tidningar, böcker, album, fotografier och panoramor öfver
Alpernas alla märkvärdigheter.

Bland annat gaf man mig ett litet häfte med
tillhörande plansch, som innehöll en detaljerad berättelse
om icke mindre än elfva resande, som två år förut
under en hastigt uppkommen snöstorm omkommit vid
nedstigandet ifrån Mont Blanc.

Som jag till denna berättelse hade de allra bästa
illustrationer i panoraman bredvid mig, hvars glas
gjorde illusionen så stor, att man nästan svindlade
dervid, i det man tyckte sig sjelf stå tätt utmed
kanten af bråddjupen under de upptornade fantastiska
isbergen och se den nedrasande snön yra och hvirfla
omkring sig i luften, så gjorde den ett särdeles lifligt
intryck på mig, och jag frågade uppassaren, som i det
samma kom att borttaga min tékopp:

"Men är den också sann, den här historien?"

"Ah, ja! Utan tvifvel. Alla de resande omkommo
vid det tillfället," svarade han nästan med en ton af
stolthet öfver den märkvärdiga händelsen, som timat
i trakten.

"Återfann man dem icke ens?"

"Jo, man återfann verkligen efter oerhörda
ansträngningar elfva lik, men ..."

"Nå väl. Hvad?"

"De voro icke alla liken af dem som försvunnit."

"Hvad vill det säga?"

"Jag menar, att snömassorna och afgrunderna på
Mont Blanc gömma många hemligheter, och att man
vid det tillfället tror sig hafva kommit en besynnerlig
händelse på spåren."

Uppassaren försvann med sin bricka och jag fick
ingen reda på hvad han menade.

Det var sent på qvällen. Medan jag suttit
fördjupad i betraktandet af panoraman, hade de få gäster
som funnits i salongen gått sin väg, och jag var
alldeles ensam. Jag hade likväl ingen lust att sofva, de
elfva resande, som jag nyss så tydligt sett begrafvas
i djupet, hade intagit hela min fantasi, och i stället
att gå upp på mitt rum gick jag ut på verandan, som
omgaf hotellet.

Aldrig skall jag glömma den storartade och
högtidliga utsigt jag här hade framför mig; månen satt
full och klar högt på den mörka himlen, och dess
magiska ljus tycktes hafva flyttat Mont Blanc i alldeles
öfverväldigande storhet ända intill mig; hotellet
tycktes ligga tätt invid dess fot; jag hisnade vid dess
höjd, och med en känsla af bäfvan och förvåning
blickade jag upp till de glänsande bergstopparna, som
tycktes hafva vuxit i månskenet och förvexlades med
skyarna öfver mitt hufvud.

Hela landskapet omkring Chamounix var
öfvergjutet af en sällsam, bländande glans, men denna glans
tycktes mig icke likna den, som månen på andra
ställen sprider; den var skarp och hemsk, och då jag
rundt omkring endast såg himmel och bergmassor, is,
snö och glacierer, kände jag mig liksom tillintetgjord
och förkrossad; det var som skulle jag hafva befunnit
mig på månens eget liflösa klot, och jag vände mina
blickar med nästan ängslig skygghet på några träd
invid verandan, på småskogen, som syntes vid nedersta
kanten af snön, och på floden, som ömsom mörk,
ömsom glittrande flöt genom dalen, för att liksom
öfvertyga mig, att jag verkligen befann mig på den trygga
jorden.

Detta gnistrande, obarmhertiga månsken,
fördubbladt och återkastadt af de lysande snöbergen, hänförde
och förfärade mig, jag kunde icke slita mig ifrån den
dödsstilla, sällsamma och högtidliga taflan; minut efter
minut förgick, och det var midnatt, innan jag ändtligen
tänkte på att gå till sängs.

Då jag reste mig ifrån bänken der jag satt och
med detsamma lät blickarna åter sjunka ned till de
närmaste föremålen bredvid mig, såg jag en person
sitta tyst och orörlig innanför verandans galler, knappt
tio steg ifrån mig.

Gud vet, huru länge jag haft detta besynnerliga
sällskap; jag hade icke hört det minsta buller och icke
sett någon menniska, sedan jag gått ut ur salongen;
alla ljus i hotellet voro släckta, och öfver allt var
tyst; både gäster och betjening der inne tycktes sofva.

I de stela, kantiga konturerna af denna figur,
som liknade en manekin och på hvilken jag stirrade
med förvåning, låg någonting, som verkade mycket
obehagligt; jag sjönk tillbaka på min plats och förblef
orörlig.

För min uppjagade inbillning var det icke en
lefvande menniska, det var ett af dessa lik -- hvarom
jag nyss talat, som man funnit stelfrusna under snön
och öfver hvars uppgräfvande jag sett de förstorade
fotografierna -- hvilket nu satt framför mig i
månskenet.

Jag såg de skrumpna, styfva och grönbleka
fingrarne, som hårdt och onaturligt höllo fast i
kapprocken, som var uppknäppt; såg det snöiga, stripiga håret
omkring de insjunkna, blåaktiga kinderna, de stela
ögonen blickande utan lif och det långa styfva

skägget på den spetsiga framsträckta hakan, och jag kände
en slö, oredig förundran öfver att detta frusna lik
kunde stanna i upprätt ställning på bänken, och
fruktade ingenting så mycket som att se det falla ned på
golfvet framför mina fötter mellan förstugudörren och
mig, så att jag icke skulle komma in utan att klifva
deröfver.

Förskräckelsen liksom allt annat har sin
kulmination; jag tyckte mina sinnen förvirrades, under det jag
alltjemt betraktade min tyste, hemlighetsfulle granne,
och jag visste knappt mera, om jag drömde eller var
vaken och verkligen hade denna besynnerliga varelse
framför mig, då ljudet af förstugudörren, som
öppnades inifrån, kom mig att spritta till, och jag
sansade mig.

Det var samme uppassare, med hvilken jag förut
hade talat, som nu kom ut och frågade, om jag icke
skulle vilja gå till hvila, på det han sjelf måtte få
stänga dörren och lägga sig.

Jag ämnade fråga honom, hvem det var som
liksom jag ännu satt qvar i månskenet, men innan jag
hunnit utsäga det första ordet, fann jag, att der ingen
fanns; fantomet eller synen, eller hvad det nu varit,
var alldeles försvunnen, platsen var tom, och månen
sken öfver balustraden som nyss varit bortskymd.

Förvånad och villrådig, huru jag egentligen borde
bedöma mina egna ögons vittnesbörd, ändrade jag
försigtigt min fråga till ett likgiltigt spörsmål: om han
icke sett äfven någon annan af hotellets invånare här
ute, eller om jag var den ende han väntat på.

Han försäkrade mig att alla gått till sängs, att
klockan redan, slagit half ett, och tillade, att luften
var ganska kylig och ohelsam.

"Men här fanns ju nyss, när ni kom ut, äfven
en annan person på verandan; hvem var då det?"

Han ryckte på axlarne med en sömnig min, stängde
dörren och frågade, om han fick lysa mig uppför trappan.

Det var tydligt, att han ingenting hade sett, och
kanske icke jag heller, när allt kom omkring. Jag
måste väl antaga detta tills vidare, och dermed
somnade jag slutligen.

*

Som ingen längre bergvandring dagen derpå kunde
komma i fråga i anseende till det ogynnsamma vädret,
eller rättare, i anseende till det väder man <i>väntade</i>,
så hade nästan alla främlingarne i Chamounix förenat
sig om en promenad till Cascaderna, la mer de Glace
och le Glacier des Bossons.

Jag hade ingen lust att följa med och stannade
ensam qvar i byn, hvars närmaste omgifningar för
tillfället voro tillräckliga för min nyfikenhet.

Så snart jag sett mina reskamrater utrustade med
stafvar och guider tåga af, företog jag mig en
vandring utmed stranden af Arve, samlade några blommor
och egendomligt vackra mossarter och återvände före
middagen till hotellet, dit ännu ingen återkommit.

Medan jag väntade, satte jag mig i salongen och
skref; men jag kunde icke sammanhålla mina tankar,
de återvände beständigt till den besynnerliga figuren
på verandan qvällen förut i månskenet. Strax på
morgonen hade jag ännu en gång betraktat fotografien
öfver de förolyckade resande och stärktes i min
föreställning, att ett af dessa ansigten liknade det jag sett.
Jag tänkte på de ord jag hört om "snödrifvornas
hemligheter", och slutligen fattade jag klocksträngen
bredvid, ringde och inkallade uppassaren, som ju borde
hafva sett det samma som jag, ifall min inbillning icke
helt enkelt spelat mig ett spratt.

Då han kommit in och frågat hvad jag befalde,
berättade jag honom -- med fara att blifva ansedd
för en fantast eller narr -- helt enkelt hvad som
förefallit och frågade, om, då han utkom till mig på
verandan, han verkligen der icke sett någon annan
än mig.


Till min förvåning tycktes han nu blifva
särdeles orolig, och generad; han försäkrade ännu en gång,
att han icke märkt någon menniska, men tillade, att
han varit mycket sömnig, och bad mig helt bevekande
att icke för någon nämna om saken.

"Men det är ju ingenting, för hvilket jag
anklagar hvarken er eller någon annan," sade jag förundrad,
"ingen den minsta skada har skett; jag ville endast
veta, om jag bedragit mig eller ej."

"Visserligen, men ... Det är icke första gången
sådant der händt ... hotellet kunde komma i vanrykte
... det är bra ledsamt; min husbonde, monsieur Simond,
skulle anklaga mig för vårdslöshet," återtog han helt
bedjande och bedröfvad.

"Anklaga er för vårdslöshet? ... Hvad menar ni?
... Skulle ni kanhända hafva ledsagat mig till mitt
rum som ett sömnigt barn och icke tillåtit mig stanna
så länge ute i månskenet ... Eller har ni kanhända
här i Chamounix någon gengångare af de elfva
omkomna resande?" tillade jag skrattande, ehuru, jag
medger det, på ett icke alldeles naturligt sätt.

"Om icke just en af dem, så ... ty jag förstår
ganska väl, att det är den envise eremiten i Servoz,
som ni har sett ..."

"Eremiten i Servoz! Hvem är det?" utropade jag,
som genast påminde mig, att jag under vägen, ett par
timmar innan vi kommit till Chamounix, anmärkt
en rökpelare, som uppsteg ifrån en liten koja, eller
snarare en grotta, så godt som hängande mellan
himmel och jord, ytterst på en bergspets öfver en
svindlande afgrund på andra sidan af Arve, der floden
brusade nedanför mellan klippblock och jättelika granar.
Konduktören hade på min fråga derom svarat, att det
var ett eremitage, och jag hade förvånats öfver röken,
som visade, att det verkligen var bebodt.

"Eremiten i Servoz kan gerna kallas ett slags
gengångare," återtog monsieur Philiberte, uppassaren,
"ty vi kunna icke slippa honom här i hotellet, och
han har stundom skrämt våra gäster med sitt
afskyvärda ansigte; han glider fram som ett spöke, då man
minst tänker derpå. Man påstår för öfrigt, att det
skall vara en mycket förnäm och rik herre; han har
bott i sin koja i många år, långt förr än jag kom
hit, och han vistas der endast för att vänta på dem,
som omkomma i bergen. Då de elfva resande
förgingos för tvänne år sedan och man skulle eftersöka
dem, var han den mest ifrige och vågsamme dervid;
det var en verklig fest för honom."

"Kanhända att han icke är klok?"

"Åh jo, nog är han klok, men han har en enda
tanke och önskan i lifvet, och det är att gräfva i snön
efter ett lik som han söker. Som emellertid alla hans
bemödanden varit fåfänga -- ty jag skall säga er,
att det icke är någon lätt sak att igenfinna en
menniska i de djupa snöfylda remnorna -- så hoppas han
nu på någon tillfällighet och tror, att man möjligen
kan finna den han söker under forskningen efter andra.
Det har verkligen också händt, att man uppdragit
andra för länge sedan försvunna, och derför är han
alltid den förste vid dylika bedröfliga expeditioner."

"Men de inträffa ju så sällan numera?"

"Ja, mycket sällan. Guiderne äro så kunnige
och försigtige, att troligen blir han sjelf ett lik, utan
att hafva funnit det han söker."

"Vet ni icke hvad han heter?"

"Nej, jag har aldrig hört honom kallas annat än
eremiten i Servoz; det skall vara en besynnerlig
historia om honom; monsieur Simond känner den, men
han vill aldrig tala derom, och jag ber er att icke
nämna för honom, hvad jag sagt om eremiten."

"Det kan jag visst låta bli; men ni har till den
grad väckt min nyfikenhet och mitt intresse för denna
sak, att jag vill söka få upplysningar derom af
värden sjelf."

"Gerna för mig; låtsa blott, som om ni aldrig
hade talt med mig om denna önskan, som jag i alla
fall är säker, att ni icke får uppfyld. Monsieur Simond
har haft så mycket obehag af den gamla historien, att
han för ett år sedan var nära att lemna hotellet och
flytta ifrån Chamounix, ty ett rykte kom ut, att det
spökade här i ett af rummen."

"Det var väl eremiten, som var framme igen?"

"Nej, det var något helt annat; jag tror nästan,
att det i stället var fråga om <i>den</i>, hvarefter han söker,"
sade Philibert hviskande.

"Vill ni icke berätta mig, hvad ni vet derom?"

"Jag vet nästan ingentiag. Monsieur Simond
gjorde sig all möjlig möda att dölja och nedtysta saken,
men som ni vet, så äro alla menniskor så nyfikna på
dylikt."

"Ja, derpå är ju jag sjelf ett bevis i detta
ögonblick," inföll jag skrattande och tillade med en
vältalig handtryckning: "Monsieur Philibert, ni måste
nödvändigt berätta mig, hvad ni vet; jag lofvar er
den allra största förtegenhet derom."

Uppassaren bugade sig med ett ytterst misstroget
småleende, men stoppade emellertid silfvermynten i sin
ficka och började helt sakta och hemlighetsfullt en
berättelse, som ungefär lydde så här:

"För ett år sedan kom till Hôtel de Saussure en
gammal herre, en engelsman, som såg mycket förnäm
och högmodig ut. Han medförde sin dotter och
hennes guvernant samt en kammartjenare.

Den unga damen var mycket klen och nervös,
hon led af någon besynnerlig sömnsjuka, och de
ämnade enligt sin läkares föreskrift bosätta sig
någonstädes vid Medelhafvet.

Emellertid hade hon icke varit här i tre dagar,
innan hon förklarade, att hon ville stanna just här,
ty hon hade aldrig funnit sig så väl och ville icke
lemna Chamounix.

Hennes far invände väl, att de redan hyrt rum
i Menton, att luften i Chamounix var mycket kall och
sträf och omgifningarna särdeles ödsliga, men som
dottern var ett bortskämdt barn och dessutom sjuk,
så kunde man icke motsäga henne, och familjen blef qvar.

Det var också alldeles märkvärdigt, hvad den
unga flickan hastigt förändrades; efter att knappt haft
krafter att gå uppför trappan till sitt rum eller hålla
en bok i sina händer, under den tid då hon icke var
försänkt i en letargisk sömn, kunde hon nu komma ut
på verandan och vågade till och med sätta sig upp
på en mulåsna för en kort promenad; hennes fina,
bleka kinder fingo en skär rodnad, och de förut så
matta, likgiltiga blickarne fingo mera lif; med ett ord,
hon förbättrades synbart.

Förtjust öfver den lyckliga och oväntade verkan
af Chamounix' luft, lyckönskade sig den gamle herrn
att händelsevis hafva kommit hit, då dottern småleende
och rodnande förtrodde honom, att det icke ensamt
var den helsosamma luften hon hade att tacka för sin
förbättring, utan att orsaken också var den lycka hon
kände af bekantskapen med en ung man, som hon
träffat här och som hon hoppades, att hennes far, då
han lärt känna honom, skulle finna lika älskvärd som
hon sjelf.

Lorden blef helt förvånad öfver en så sällsam
nyhet, då hans dotter aldrig ett ögonblick varit skild
ifrån hans eller sin guvernants sällskap, och ingen af
dem hade den minsta aning om, att bland hotellets
gäster fanns någon, som var värd eller ens ådragit
sig den sköna lady Ewelyns uppmärksamhet. Hon
upplyste honom emellertid, att <i>den</i>, hvarom hon talade,
aldrig visat sig bland de andra resande, att hon
första aftonen händelsevis träffat honom i korridoren
utanför det rum han bebodde och som just var näst
intill hennes eget, att hon sedan sett honom hvarje
dag, så snart hon varit ensam, att han tillrådt henne
att för sin helsa bruka magnetismen och tillbjudit sig
att, om hon så ville, försöka hennes botande, eftersom
han sjelf var en erfaren magnetisör. Hon hade gått
in derpå och i all hemlighet följt alla hans
föreskrifter med den snabba och lyckliga verkan, som hvar
och en kunde iakttaga. Då hon slutligen frågat efter
hans namn, hade han småleende svarat henne, att
värden i hotellet, monsieur Simond, kände detta och
kunde lemna upplysningar om honom, då han bott här
hos honom i nio år.

Det var ett mycket besynnerligt svar; och den
gamle, rike och förnäme engelsmannen kände sig
naturligtvis i högsta grad upprörd öfver en läkare och en
kurmetod, som i alla afseenden stred emot både
vetenskapens och etikettens regler.

Det var emellertid tydligt, att den unga flickan
fattat ett lifligt tycke för sin hemlighetsfulle doktor,
och efter den första häpnaden och missnöjet med hvad
som skett gick det så, som det vanligen brukar gå i
dylika fall, att faderns möjliga fördomar och
invändningar besegrades af dotterns böner, och den ädle
lorden beslöt sig för att åtminstone taga reda på och
lära känna den lycklige magnetisören, som hittills varit
osynlig för både honom och guvernanten.

Den unga flickan beskref honom så noggrannt
och väl, att detta tycktes blifva en mycket lätt sak,
men emellertid visste ingen menniska i hotellet
någonting om en dylik person.

Naturligtvis hade man att börja med och för att
undvika uppmärksamhet endast gjort några likgiltiga
frågor till betjeningen, och då ju i alla fall den unge
mannen var känd af värden, så inkallades denne
högtidligt till mylord, som suckande beredde sig på att få
höra det plebejiska namnet på någon charlatan, hvars
vackra utseende och eleganta sätt troligen intagit hans
dotter.

Monsieur Simond instälde sig och frågade, hvad
mylord befalde, och denne svarade med någon
ansträngning:

"Min herre, jag önskar endast veta, hvem som
bebor rummen en trappa upp här näst intill våra."

"Det är för närvarande en herr Hoffman ifrån
Berlin, med sin fru; de kommo i går och resa redan
i morgon ... Jag hoppas, att mylord icke med afseende
på dem har något att beklaga sig öfver?" svarade
värden bugande.

"Nej, visst icke; men det är icke dem jag menar
... på andra sidan ..."

"Ah, jag förstår! Midt emot i korridoren ... det
är madame Dumalle, som ..."

"Nej, nej, min herre!" afbröt engelsmannen
otåligt, "till venster om min dotters rum?"

"Mylady bor i nummer 7, är det icke så?"

"Jo, nummer 7, det sista i hörnet."

"I det fallet, mylord, kan hon ju icke hafva
någon granne åt detta håll."

"Det är sannt," mumlade engelsmannen, litet flat
öfver sin egen tanklöshet, men tillade hastigt: "Der
finnes likväl ännu en dörr? ..."

"Ja, der finnes verkligen en dörr, men den för
endast in till en liten skrubb, en helt och hållet mörk
skräpkammare, som är stängd och der ingen menniska
kan bo!"

Den gamle herrn besinnade sig några ögonblick
och återtog sedan i en annan ton:

"Nå väl, det är detsamma; i alla fall bor här i
hotellet sedan flere år en ung man, en läkare förmodligen
... ganska skicklig kanhända ... Det är om honom jag
önskar underrättelser."

"En läkare, som skulle hafva bott här i flere år?
Nej, mylord, derom vet jag ingenting."

"Nå det är möjligt, att ni icke vet, att han är
läkare; i alla händelser vet ni väl, om ni haft någon
person boende i ert hus mycket länge; såsom pensionär,
förmodar jag."

"Mylord, här stannar aldrig någon pensionär öfver
vintern, ty hotellet stänges den sista oktober och jag
sjelf flyttar till Genève."

Lorden rodnade af harm, och monsieur Simond
tänkte inom sig, att den gamle herrn fått någon skruf
i sitt hufvud ännu lösare, än han stundom varit van
att finna dem hos de resande engelsmän, som hedrat
hans hotell med sin vistelse der.

"Hör på, herr värd," återtog lorden, "ni måtte
åtminstone kunna igenkänna, hvem jag menar, då jag
nu för er beskrifver den person jag söker; han har
dessutom sjelf anvisat <i>er</i> såsom <i>den</i>, hvilken kan lemna
upplysning om honom, då han i nio år vistats i ert
hotell; det är en man om trettio eller trettiofem år, lång
och smärt, af en ovanligt elegant växt, med svart hår,
hvari likväl ett eller annat strå redan är silfverhvitt,
han har tjocka, svarta mustascher, ett ovalt ansigte
och mörk hy; för öfrigt är han, till det yttre
åtminstone, en fullkomlig gentleman, och om ni ytterligare
behöfver hans signalement för att igenkänna honom,
så bär han på sin venstra arm inträndt namnet
"<i>Polonia</i>", ty han är troligtvis polack."

Hotellvärden studsade ett par steg tillbaka vid
dessa ord, blef hvit i ansigtet som en serviette och
tycktes färdig att sjunka till golfvet.

"Ändtligen förstår ni mig då!" utropade
engelsmannen triumferande. "Skaffa mig reda på denna
person; jag skulle vilja göra hans bekantskap."

"Mylord," svarade värden med skallrande tänder.
"<i>Den</i>, hvarom ni talar, har varit död i nio år och
ligger begrafven under snödrifvorna i Mont-Blancs
afgrunder ... Han finnes icke här i huset ..."

"Ni bedrar er, herr värd," sade i detsamma en
mild och vek röst, och lady Ewelyn, som kommit in
i rummet och hört de sista orden, gick fram till sin
far och tillade med lugn tillförsigt:

"Jag har sett och talt vid denna person för några
timmar sedan, och om min far tillåter, så skola vi
tillsammans uppsöka honom."

"Må göra," sade lorden, som icke visste, hvad
han skulle tänka om detta besynnerliga qui pro quo,
och bjöd sin dotter armen.

Aldrig hade den unga flickan haft ett mera ljuft
och tillfredsstäldt uttryck på sitt ansigte; hon vinkade
åt den försagde hotellvärden att åtfölja dem, gick med
långsamma, men spänstiga steg vid faderns arm
uppför trappan och sade skämtande, men med en halft
melankolisk och drömmande min:

"Jag skall visa er, herr Simond, att jag upptäckt
den gäst, som ni så länge haft dold i ert hotell."

Värden tycktes vara alldeles förstummad; han
svarade icke ett ord, och om han nyss trott fadern
vara litet vriden, så tyckte han nu, kanske icke utan
skäl, att dottern talade och, såg ut som en
andeskåderska eller en somnambul; han följde emellertid med
upp till korridoren i andra våningen, der Ewelyn
stannade utanför det rum hon bebodde.

Der bredvid fanns en mindre dörr, tydligen till
en garderob, eller ett skräprum, som värden sagt; den
var stängd, nyckeln urtagen och tycktes, att döma af
dammet och spindelväfven i nyckelhålet, icke hafva
varit öppnad på mycket länge.

"Ni ser det, mylord," sade monsieur Simond, som
något sansat sig, "det är som jag sagt; ni finner väl,
att ingen kan bo här."

"Det ser åtminstone icke så ut," svarade den
villrådige lorden, och till och med lady Ewelyn tycktes
med förvåning och undran betrakta den tillstängda
dörren, liksom om hon aldrig hade sett den förr.

Hon skakade på hufvudet med en tankfull min
och sade tvekande:

"Det betyder ingenting ... Vi kunna ju gå in den
andra vägen."

"Det finnes ingen annan ingång, mylady," inföll
värden, "och denna dörr har icke varit öppnad, sedan
jag mottog hotellet efter min far."

Den unga flickan smålog, öppnade dörren till det
yttre af sina egna rum, och inkommen dit sade hon,
pekande på en stor säng med omhängen, som icke varit
begagnad och som stod midt på väggen:

"Om ni vill vara god och skjuta undan den der
sängen, så skall ni der bakom finna en dörr, som går
in till rummet bredvid ... Sängen är icke så mycket
tung, ehuru den ser så ut," tillade hon uppmuntrande,
då monsieur Simond tycktes tveka, under det lorden
förvirrad stod helt och hållet orörlig vid upptäckten,
att hans dotter, som för en månad sedan knappt kunnat
hålla sin egen knif och gaffel, medan hon åt, nu kunde
ega en aning om, huru tung den klumpiga sängen med
sina stolpar och gardiner kunde vara.

Det tycktes emellertid, som om hotellvärden sjelf
blifvit lika mycket intresserad för gåtans lösning som
hans gäster, ty utan någon vidare uppmaning sköt
han hastigt sängen åt sidan och syntes fullt ut lika
förvånad som någonsin lorden vid att finna, det en
dörr verkligen fanns der bakom, som i motsats till
den i korridoren icke ens var riktigt tillsluten.

Man öppnade nu denna dörr, men ett fullkomligt
mörker rådde derinne; man såg ingenting; det var i
alla händelser naturligt, att denna lilla vrå aldrig
kunnat tjena till boningsrum.

Den unga flickan tycktes ännu mera förundrad
än hennes far; hon tände hastigt de båda ljusen på
kaminfrisen och gick tillbaka till dörren; de båda
herrarne följde henne, och alla tre sågo nu vid
ljusskenet, som upplyste det lilla mörka rummet, att det
icke var något annat, än hvad man kunde förmoda,
en dammig obegagnad garderob, full af spindelväf och
skräp, der ingen menniska tycktes hafva satt sin fot
på åratal.

"Ni har rätt, monsieur Simond ... ursäkta att jag
besvärat er ... och gör mig det nöjet att icke omnämna
detta misstag så länge ... Jag skall snart vidare
meddela mig med er," sade lorden hastigt, för att afskeda
värden, då han såg sin dotter blek och matt nedsjunka
i en länstol.

När far och dotter blifvit ensamma, satte lorden
sig bredvid den unga flickan, tog hennes kalla hand
i sin och sade medlidsamt:

"Min kära Ewelyn, hvad skall jag tro om detta?
... Antingen har du drömt allt hvad du berättat mig
eller äro vi båda offer för någon bedragare, kanhända
ett helt band af dylika, och hotellvärden sjelf är
troligen med däribland ..."

"Nej, nej, min far!" utropade Ewelyn häftigt,
"det är icke möjligt ... Den mannen, som besökt mig
... som jag alltid sett inträda genom den der dörren ...
som kanske räddat mitt lif ... som jag aldrig skall
glömma ... han kan icke vara någon bedragare, någon
dålig menniska ..."

"Men han skulle väl åtminstone finnas här i
Chamounix; ingen har emellertid sett honom, ingen vet
något om en sådan person, och monsieur Simond
säger ..."

Lorden stannade tvärt vid tanken på
hotellvärdens synbara förskräckelse och hans besynnerliga ord
vid åhörandet af beskrifningen på den hemlighetsfulle
främlingen; han beslöt helt tyst att, innan han oroade
sin dotter med vidare frågor, hafva ännu ett enskildt
samtal med monsieur Simond, omkring hvilken alla hans
obestämda misstankar koncentrerades.

Han anbefalde lady Ewelyn lugn och hvila,
lofvade att göra allt för att upptäcka hennes okände
läkare och gick, sedan han tillkallat hennes guvernant,
för att genast uppsöka den tvetydige värden.

Resultatet af detta nya förhör blef emellertid
endast, att monsieur Simond upprepade hvad han redan
sagt och tillade dessutom, att för 8 eller 9 år sedan,
då hans far egde hotellet <i>de Saussure</i> och han sjelf
endast såsom "Oberkellner" biträdde fadern, hade en
resande omkommit vid nedstigandet från Mont Blanc,
och beskrifningen på den förmente läkaren, som
lorden nu efter sin dotters meddelande gjort, hade så
fullkomligt passat in på den förolyckade -- ehuru
denne, i fall han lefde, nu borde vara omkring femtio
år -- att värden, som mycket väl mindes honom,
blifvit helt skrämd och uppskakad, så mycket mer som
det fanns vid den resandes död en besynnerlig och
hemlighetsfull omständighet, hvilken han alls icke ville
meddela och som också icke hade någonting med
närvarande förhållande att göra.

Herr Simond vågade för öfrigt uttala sin egen
förmodan, att den unga sjukliga och nervösa ladyn
endast haft en mycket liflig dröm, som kanhända
upprepats flere nätter och visserligen var ganska
underbar, men likväl icke utan exempel; just med afseende
på denna sak, som hotellvärden till slut temligen
mystiskt uttryckte sig.

Hans antagande tycktes också vara ganska
förnuftigt, eftersom det icke var möjligt att finna en
lefvande person, hvilken motsvarade <i>den</i> hon trott sig
hafva sett, ock i synnerhet derför att det syntes absolut
omöjligt att någon menniska verkligen kunnat
inkomma i hennes rum, utan att man visste derom.

Den gamle herrn lät sig emellertid icke nöja med
denna förklaring; han fordrade, att nian skulle göra
noggranna undersökningar, och hoppades att slutligen
upptäcka den förmodade bedragaren.

Hans första åtgärd blef naturligtvis att låta den
unga flickan flytta till ett annat rum; men lady Ewelyn
ville alls icke gå in härpå, och det var med största
svårighet man slutligen lyckades förmå henne härtill;
den andra var att bättre undersöka, om icke den
mörka garderoben egde någon hemlig utgång eller om
man der icke skulle kunna finna några spår efter den
sällsamme mannen, som troligen begagnat den till
gömställe under sina misstänkta planer.

Hotellvärden lofvade att göra allt hvad man
önskade, endast saken fick hållas hemlig, tills man
funnit någon ledtråd till hemlighetens förklaring, på det
hans hus icke måtte komma i vanrykte, och som
engelsmannen sjelf icke begärde bättre, begåfvo sig de
båda herrarne helt ensamme, endast åtföljde af lordens
gamle tystlåtne och pålitlige betjent, ännu en gång
in i det lilla mörka rummet, hvarifrån den underbare
läkaren skulle hafva inkommit i lady Ewelyns rum.

Det var nu på aftonen; man hade tändt ljus,
men likasom förra gången kunde man icke upptäcka
någon den minsta anledning, att denna dammiga trånga
plats någonsin varit begagnad hvarken till gömställe eller
ens genomgång för någon; der fanns ingenting annat
än några från taket nedfallna trasiga tegel och
murbrukssmulor; intet fönster, ingen glugg insläppte dager,
och den knappt tio fot långa skrubben var snart
genomsökt och besigtigad öfverallt.

Emellertid tyckte sig den ifrige gamle
engelsmannen, som visst aldrig föreställt sig att på detta sätt
uppträda som polisspion, att ett af bräderna på golfvet
svigtade vid hans steg, och då han fick det infallet
att lysa derpå, fann man, att det i ena hörnet alls
icke var golfvet, på hvilket man trampat, utan att
detta, som icke räckt ända fram till väggen, här var
ersatt af en låda, som stäld på trossbottnen derunder,
var af lika höjd och derför icke så lätt märktes. Den
var ungefär tre fot lång, och då kammartjenaren och
hotellvärden utan synnerlig svårighet upplyft
densamma, så att man kunde beskåda den på alla sidor, fann
man, att den var förseglad, hade poststämplar och
adresser på flere språk, liksom den skulle hafva
transporterats vida omkring, och slutligen namnet Jagello
Ivanowitsch Gospodin på den sidan, som var vänd nedåt.

Den hade tydligen stått här orörd i flere år, ty
den var öfvertäckt med tjockt dam, men förseglingen
var orubbad, och ehuru man väl svårligen kunde
hoppas att här finna något spår efter den man sökte,
ville lorden likväl öppna densamma.

Värdshusvärden ryckte emellertid på axlarna, såg
bekymrad ut och sade tvekande:

"Ursäkta mig, mylord, men lådan tillhör icke mig;
jag har aldrig sett den förr och icke vetat, att den
fanns här; den har tydligen blifvit glömd eller stäld
i förvar här af någon resande, och den är förseglad,
som ni ser."

"Ja, kanhända just af den vi söka och hvars
spår jag till hvad pris som helst vill finna," inföll
engelsmannen otåligt.

"Ni har kanhända rätt, mylord, så mycket mer
som namnet Jagello Ivanowitsch, hvilket står här
utanpå, just var namnet på den, hvars utseende ni
nyss så väl beskrifvit för mig och som jag äfven
tycker mig minnas bodde ett par dagar här i rummet
bredvid, innan han omkom strax ofvanför le Dôme du
Goûter; lådan har säkert tillhört honom, men jag anser
mig icke ega rätt att öppna den."

"Men ni säger ju, att det är åtta år sedan dess;
mannen är död, efter hvad ni påstår, och då ingen
reklamerat lådan ..." återtog lorden förargad. "Jag
tager den saken på mitt ansvar ... Gim, bär in lådan,
och öppna den!" tillade han med befallande röst åt
kammartjenaren.

Denne gjorde, som hans herre befalde, lyfte den
in i rummet, borttog förseglingen och fann derunder
en väl tillspänd klaff af skinn, som i sin ordning
bevarade en liten messingsknapp.

Då man tryckte på denna, flög locket upp genom
en fjeder, och i samma ögonblick reste sig ur lådan,
midt för deras ögon, på samma sätt som vissa leksaker
för barn, en figur, som kom de tre männen att rygga
baklänges af öfverraskning och förfäran, ty det var
just den person, som lorden sökte, som hans dotter
så noggrant beskrifvit och som monsieur Simond sagt
vara död för åtta år sedan.

Hotellvärden hade, full af vidskeplig bäfvan, med
händerna för ansigtet vacklat emot väggen vid åsynen
af den döde, som han genast igenkände, och sjelfve
den gamle engelsmannen, helt och hållet oberedd att
få sin önskan uppfyld på detta sätt, kände sig i
första ögonblicket icke väl till mods.

Emellertid var det ingen förskräckande skepnad,
som stod der orörlig framför dem; det var deremot
troligen den vackraste man de någonsin sett, hans
friska, bruna hy, rika, svarta hår och bländhvita
tänder, till hälften blottade af ett leende, som skilde de
röda läpparna, hvilka skuggades af långa spetsiga,
neddragna mustascher, visade honom alldeles sådan han
såg ut den dag, då monsieur Simond såg honom, stark
och frisk, tåga af för att bestiga Mont Blanc,
hvarifrån han aldrig återkom.

Lorden var emellertid den förste, som sansade
sig; och helt naturligt misstänkande underverket att
finna en lefvande menniska innesluten i en förseglad

låda, närmade han sitt ljus till detta vackra, men stela
och orörliga ansigte och fann att det var ... af vax.

Hela figuren var ett utomordentligt väl utfördt,
mekaniskt konststycke, lika dödt och känslolöst som
bräderna, hvilka omslutit detsamma.

"En vaxbild!" utropade alla tre i ytterlig
förvåning och halft förlägna öfver den paniska
förskräckelse de nyss känt.

"En vaxbild?" upprepade en dof och uttryckslös
röst bakom dem, och då de vände sig om, stod lady
Ewelyn med ett ljus i handen, stel och rak, stirrande
blek och andlös på detta hemska fantom, som man på
hennes egen begäran sökt och funnit.

Hon tog ett steg fram, höjde ljuset öfver sitt
hufvud, blickade länge och ihärdigt på det döda
vaxansigtet, drog slutligen upp rockärmen på bildens
venstra arm och såg strax ofvanför den beundransvärdt
väl formade handleden ordet <i>Polonia</i> alldeles som hon
berättat sin far.

Vid åsynen af detta namn och beröringen af den
kalla liflösa vaxhanden, uppgaf hon ett rop af fasa
och föll afsvimmad till golfvet.

Sjuk och nästan i medvetslöst tillstånd fördes den
unga flickan dagen derpå ifrån Chamounix och man
hörde aldrig mera af den engelska familjen.

Mr Gim, den tystlåtne kammartjenaren, hade
emellertid kanske icke varit så tystlåten, ty ryktet om
detta sällsamma spökeri spriddes i huset, och monsieur
Simond var länge generad deraf, ehuru man påstod,
att den olyckliga bilden i lådan, som varit orsaken
dertill, genast blef uppbränd eller åtminstone
bortskaffad.

*

Denna berättelse var det, som monsieur
Philiberte gaf mig del af. Den gjorde emellertid på mig
ett ganska egendomligt intryck.

Rationelt och förståndigt att tala: så var den
troligen uppkommen vid den oförmodade upptäckten af
den länge förvarade vaxbilden, hvars åsyn kanske
verkligen skrämt någon sjuk och nervös ung flicka,
som <i>efteråt</i>, i stället för <i>förut</i>, drömt derom; ty
ingenting är vanligare, än att man vid dylika historier för
effektens skull vänder bakfram på verkliga
förhållandet; huru som helst så hade namnet Jagello
Ivanowitsch Gospodin, som jag igenkände och som
frapperade mig lika mycket som den tydliga och noggranna
beskrifningen på den vackre, polske flyktingen, med
hvilken jag en gång sammanträffat i Sverige, gifvit
saken mera intresse.

Det var icke minsta tvifvel, att originalet till
den engelska damens drömsyn, denne hemlighetsfulle,
förmente läkare, som till slut befanns vara endast en
hopviken vaxdocka i en förseglad låda, var samme
yngling, som på kanalbåten vid Norsholm påstod sig
med knapp nöd hafva undkommit den grymma, ryska
politiken och Siberiens grufvor.

Det föreföll mig likväl ganska eget att efter så
många år återfinna hans namn och de tydliga spåren
af hans närvaro, oaktadt dessa spår voro så
hemlighetsfulla, att man deraf knappt kunde få den minsta
rediga och sannolika uppfattning, under det att
beskrifningen på hans person i trohet och noggrannhet
liknade ett fotografiporträtt.

Jag blyges nästan att tillstå det, men det är
likväl sannt, att just denna hemlighetsfullhet eggade
ännu mer min lust att få någon närmare reda på
förhållandet med den spökande Jagello Ivanowitsch, på
samma gång jag kände mig rätt belåten öfver, att icke
behöfva anse mig sjelf som en drömmare och fantast
genom uppenbarelsen af den gröngule gubben, hvilken
stått i månskenet framför mig på verandan.

Han hade visserligen, som man sade, kommit
framsmygande ifrån en koja, som sjelf liknade ett
underverk, men i alla fall var rimligare än en i åtta
år förseglad låda, och ehuru likfärgad dess invånare
än var, tillhörde han dock den "positiva" verkligheten,
och jag föresatte mig att, kosta hvad det ville, äfven
utforska eremitens historia, hvilken tycktes ega ett så
nära sammanhang med den landsflyktige polackens,
då det just var dennes lik han alltjemt väntade på
att återfinna.

Jag förbigår med tystnad den möda och den
vältalighet det kostade mig att ändtligen få min önskan
uppfyld.

Monsieur Simond var en ganska ovanlig
hotellvärd; han hade en förtegenhet och grannlagenhet, som
icke lät muta sig, och han bedyrade mig slutligen, att
den eftergift han, af ren artighet och personlig
välvilja för mig, nu gjorde af sina grundsatser, i det
han meddelade mig hvad han visste om denna sak,
var både den första och skulle blifva den sista i hela
hans lif.

Lycklige monsieur Simond! Huru mången skulle
icke vilja kunna säga detsamma som han.

Se här emellertid hans berättelse, som likväl har
det felet, liksom alla dylika, att den lemnar ganska
många luckor och ofullständigheter.

*

Det var år 1863, då Europas alla nationer
upprördes öfver grymheterna i Polen, alldeles som man
nu 1876 upprördes öfver de turkiske kristnes lidande
och misshandling, och Europas regenter och statsmän,
alldeles som nu, lugnade sina lätt tillfredsstälde
samveten genom att till det <i>nu</i> så ömhjertade och
lättrörda Ryssland aflåta noter om mera mensklighet, med
precis samma hugnesamma och kraftiga verkan, som
dylika noter nu göra på den "höga Porten".

Då Polens friskaror ännu sammanhöllos af
Frankowski, Padlewski och Langiewiez, som likväl snart
stupade eller blefvo fångne och afrättade den ena
efter den andra, och ryssen Murawieff i Lithauen
utöfvade alla de grymheter, som turkarne nyss hafva
gjort i Bulgarien, då den obegripliga och osynliga
polska nationalregeringen, till hela verldens förvåning

och trots ryssarnes vaksamma polis och alla
bemödanden att upptäcka densamma, ännu herskade i
Warschau, utfärdade sina befallningar, afkunnade och
verkstälde sina dödsdomar och ledde revolutionen, vid denna
tid kom en vacker sommardag till Luzern en resande,
som kallade sig Michael Sarokin.

Han Var polack, flyktig, liksom tusende af hans
landsmän, och af en förnäm familj, hvars stora gods i
Lithauen den ryske generalguvernören Murawieff
konfiskerat.

Sarokin, som tycktes vara öfver fyrtio år, hade ett
hårdt och föga intagande utseende; man skulle snarare
hafva tagit honom för en ryss än för en polack;
högdragen, tyst och stel var det endast i sin egenskap af
landsflykting, som han väckte intresse bland mängden af
resande i Luzern, der han uppträdde med en prakt
och en höghet, som ganska litet påminde om en
ruinerad man.

Han var gift sedan ett år med en österrikisk dame
af lika hög börd som han sjelf, och hans unga hustru,
som icke såg ut att ännu vara tjugu år och hvars far
han med afseende på åldern skulle kunnat vara, var
lika graciös och mild, som hennes man såg kall och
despotisk ut.

Emellertid tycktes det, som om de båda makarne
älskade hvarandra, och den unga frun syntes aldrig
utan vid sin mans arm.

En afton under promenaden i parken vid kajen,
medan orchestern spelade Polens frihetshymn och
damerna fälde tårar och hviftade med sina näsdukar
under det herrarne ropade bravo, syntes den vackra
grefvinnan Sarokin med ens förändrad; hon stannade
blek och stel midt på sandgången, återhöll sin man
med konvulsivisk styrka och blickade ofrånvändt bort
till en bänk, der en ensam herre satt, helt nära
musikanterne, med ryggen vänd åt de promenerande och
lyssnande, som det tycktes, med uppmärksamhet till
denna så djupt gripande melodi, som då kom alla
hjertan att klappa fortare af sympati, harm och medlidande.

"Det är <i>han</i>!" hviskade hon darrande och vände
sig bort.

"Hvem menar du?" frågade mannen och såg sig
förvånad omkring.

"Kom, kom!" återtog hon brådskande, men med
svag otydlig röst och rörde sig icke ur stället.

I samma ögonblick reste den främmande sig ifrån
bänken, vände sig om och kom rakt emot dem.

Det var en mycket vacker karl, af samma ålder
som grefve Sarokin, ehuru man skulle haft svårt att
icke tro honom mycket yngre, så framt icke några
hvita strån skimrat i hans tjocka blåsvarta hår och
en djup fåra i pannan mellan de mörka något
hopdragna ögonbrynen antydt denna ålder; hans gång var
emellertid så lätt och spänstig och hans leende så
behagligt som en ynglings, och ingenting i hela hans
utseende och väsen rättfärdigade dessutom den unga
grefvinnans nyss visade motvilja.

Han helsade artigt på Sarokin och hans fru, och
den förstnämnde utropade förvånad:

"Ah, Jagello Ivanowitsch! Ni är här!"

"Som ni ser, herr grefve ... Jag kom för en half
timme sedan," svarade denne och bugade sig för
grefvinnan, som nu var lika rosenröd, som hon nyss varit
blek och ångestfull.

De båda herrarne voro landsmän; det vill säga,
de voro båda polackar, och samtalet, som fördes,
medan de nu promenerade tillsammans, föll naturligtvis
på den polska uppresningen, om hvars olyckliga utgång
och fara för landet grefven i synnerhet utbredde sig,
i hög grad ogillande den förhastade patriotism som
hade så föga utsigt att gagna, men deremot förvärrade
polackarnes sak.

"Ni tror då icke på fäderneslandets befrielse?"
sade Jagello dystert.

"Nej tyvärr! ... Jag fruktar, att träldomen blir
hårdare än förut."

"I detta fall, hvem är väl orsaken dertill, om
icke desse tvetydige patrioter, som sätta sina egna
intressen framför fosterlandets och som i stället att
handla, att uppoffra förmögenhet och lif, om så fordras,
fegt fly och lemna Polen åt dess förtryckare."

"Ni har rätt," sade Sarokin med något
generad min.

"Och icke nog dermed, det finnes till och med
de, som misstänkas att förråda oss ...
Nationalregeringen har emellertid ögonen öppna, som ni vet, och
mer än en af desse förrädare, hvars dom blifvit fäld,
har hunnits af straffet, oaktadt de trott sig oåtkomlige."

"Man säger så ... det är emellertid svårt att
verkställa en dylik dom utom insurgenternes område, och
jag för min del anser dessa hotelser nästan så, som då
man söker skrämma barn för busen; de
kompromettera endast den hemliga regeringens anseende."

"Tror ni det," inföll Jagello med ett eget uttryck.

Grefven ryckte på axlarne.

"Ni har då icke hört talas om de verkstälda
blodsdomarna, om Ruminsky, som, af nationalregeringen i
Warsehau dömd såsom spion, dagen derpå fanns
genomborrad af ett dolkstygn och med den afkunnade domen
skrifven på ett papper, fäst på hans bröst ... Ännu
mer, jag har sjelf för icke längesedan sett en feg
affälling, eller en förrädare mot frihetens heliga sak,
straffad med döden, genom denna osynliga makts
domslut; äfven han hade den offentliga förklaringen öfver
sitt brott och sin dom, undertecknad af regeringen,
fäst på sina blodiga kläder ... tro mig, herr grefve,
detta är lika litet någon saga eller skrämskott för
barn, som det är ett brott eller ett lönnmord; det är
Polens oförskräckte och hängifne söner, det är frihetens
martyrer, som verkställa nationalregeringens beslut."

"Ah! Ni är väl underrättad om saken," sade
grefve Sarokin med ett tvunget leende och vände sig
bort för att dölja sin blekhet.

En stund derefter hade man skiljts åt. Grefve
Sarokin och hans hustru gingo hem till hotellet, utan
att den senare hade vexlat ett enda ord med den
vackre främlingen, men liksom mot hennes vilja och
af någon hemlig oemotståndlig makt, hängde hennes
blickar vid hans läppar, som så energiskt försvarade
den lidande, döende friheten och röjde hans egen ädla
och högsinnade entusiasm.

Deras ögon möttes någon gång, och uttrycket deri
borde då hafva förvånat grefven, i fall han gifvit akt
derpå, ty i Jagellos låg en smekande, men
beskyddande och öfverlägsen ömhet utan all passion, ett slags
nedlåtande förtrolighet, liksom hans blickar hvilat på
ett litet barn, och i hennes funnos en sällsam rädsla
och hemlighetsfull tjusning, som om hon hos honom sett
något öfvernaturligt.

Då de båda makarne kommit in i sina rum,
kastade sig den unga frun i soffan och utbrast i gråt.

"Larissa!" sade hennes man förvånad och med
ett något strängt uttryck. "Hvad betyder detta? ...
Du måste vara sjuk, eller hyser du i ditt hjerta någon
hemlig känsla för den der äfventyraren? ..."

"En hemlig känsla!" upprepade Larissa häftigt
och med harm. "Är den hemlig, då jag meddelat
dig den ..."

"Men det är ju rent af galenskaper ... du har ju
inga skäl till denna besynnerliga motvilja ..."

"Hör på, Michael!" återtog den unga grefvinnan
och satte sig upp i soffan, strök de blonda nedfallna
lockarne ifrån pannan och såg på sin man med en
ångestfull blick. "Hör mig ännu en gång ... Jag vill
åtminstone befria mig ifrån allt ansvar ... Du minnes,
huru vi för knappt två månader sedan en afton sutto
på hofteatern i München ... Hastigt känner jag en
sällsam smärta, en känsla af qväfning och oro, som
jag icke kan beskrifva; halft medvetslöst sväfva mina
blickar öfver mängden och dragas liksom magnetiskt
till en man der nere på parketten, som oaflåtligt
betraktar oss. Denne man var Jagello Ivanowitsch, som
ingen af oss kände eller någonsin förr hade sett. Hans
växt, utseende och hållning skilde honom ifrån alla
andra ... Det låg någonting hotande, någonting
förskräckande deri."

"Säkert var du den enda qvinna på teatern, som
tyckte så," inföll grefven skrattande.

"Tyst, af bryt mig icke; bredvid honom satt en
puckelryggig varelse, ett litet missfoster, som hvarken
liknade en man eller en qvinna. Jag ville visa dig
den, du minnes det nog."

"Ja, men jag kunde aldrig upptäcka den der
krymplingen."

"Nej, ty den skymdes beständigt af de
kringstående, då du såg deråt; den fanns der emellertid,
och det var dennes långa, krokiga finger, som pekat
på oss, som för Jagello utvisat vår loge ... Jag hade
sett det så tydligt, som jag nu ser dig. Nå väl, när
ridån drogs upp, försvunno båda, och jag lugnade mig
och tänkte icke mera på den obehagliga synen; men
om natten drömmer jag, att jag ser ett med svart
öfverdraget stort bord och der bredvid en sällsam
klump, en lefvande rörlig massa af flere personer,
inhöljda i en vid svart kappa, och ifrån denna
hemlighetsfulla osynliga grupp utsträcktes den lilla
puckelryggens magra knotiga hand, med sitt utvisande finger
emot mig, liksom jag sett det i teatersalongen ...
Intagen af en ännu häftigare oro, än den jag då känt,
vände jag mig om och ville fly, men jag såg vid mina
fötter några bloddroppar, ifrån hvilka jag icke kunde
slita mina ögon, och dessa blodstänk, som oupphörligt
fortsattes utåt hela vägen framför mig och som tycktes
hafva flutit ifrån mitt eget hjerta, de ledde mig framåt
på en mörk, stenig och klippig väg, der jag med ångest
hastade fram utan att kunna hejda mig, och anande
någonting förskräckligt.

Slutligen midt i detta mörker, detta kaos af
klippspetsar och bråddjup rundt omkring ser jag åter en
otydlig skepnad, inhöljd och formlös liksom de andra,
men då jag hunnit den nära, vänder den sig om. Jag
igenkänner Jagellos ansigte, men blekt och blodigt, och
jag vaknar med ett anskri."

Den unga qvinnan, som talat fort och med
feberaktig ansträngning, sjönk åter, liksom förfärad af sina
egna ord, ned i soffan och gömde hufvudet i kuddarna.

"Jag minnes allt det der," sade hennes man och
satte sig ned bredvid henne. "Du mådde icke väl,
du hade feber om natten och drömde helt naturligt
om hvad som under qvällen hade gjort ett lifligt
intryck på dig ... Ingenting är vanligare; tänk nu icke
mera på den barnsligheten."

"Emellertid reste vi till Innsbruck," fortfor hans
hustru, "och samma qväll, då vi tagit in på hotellet,
der vi skulle bo, kommer du fram till mig för att
presentera en landsman, som du råkat, Jagello
Ivanowitsch Gospodin, och jag igenkänner mannen på teatern
i München."

"Men jag visste ju icke, att det var han," inföll
grefven otåligt.

"Nej, men jag igenkände honom genast. Vi reste
derifrån. I Bregenz, S:t Gallen och Zürich, öfver allt
finna vi honom före oss, och nu är han här."

"Men Larissa, min dufva!" sade grefven med ett
bemödande att göra sin sträfva röst mildare, i det
han lade armen om sin unga hustrus lif, "det är ju
ganska vanligt, att resande träffas; den stackars
mannen har ju aldrig ens talat till dig, han är polack,
landsflykting liksom vi; likväl har han aldrig, liksom
andra fattiga äfventyrare, tagit min frikostighet i
anspråk; tvärtom, han är tillbakadragen, och det är alltid
jag som börjat samtalet."

"Ja, och detta oaktadt jag ber och besvär dig
att undvika honom."

"Nå väl, jag lofvar dig att icke mera låtsa se
honom."

"Och i morgon få vi resa härifrån?" återtog
Larissa ifrigt och bedjande.

"Som du vill, jag sätter mig icke deremot."

*

Då grefven hade sett sin hustru lugnad, lemnade
han henne för att träffa några bekanta.

Det var ännu tidigt på aftonen, man spelade kort

och biljard, och det vanliga samtalsämnet, den polska
insurrektionen, kom med anledning af dagens
tidningar äfven denna qväll i gång.

"Man påstår," sade en af herrarne i sällskapet,
"att nationalregeringen står i mycket nära förbindelse
med styrelsen i Zürich och att man derifrån i
hemlighet gjort stora sändningar af vapen och ammunition ..."

"Jag har hört det samma," svarade en annan.
"Det är Jagello Gospodin som leder underhandlingarna
derom."

"Den här mystiske främlingen, af hvars skönhet
alla qvinnor äro hänryckta?"

"Just han; men hvarför är han mystisk?"

"Vet ni icke det ... Han är en gengångare, en
dubbel menniska."

"Ah, hvilka barnsligheter!"

"Nå, jag ansvarar icke för sanningen deraf ...
Emellertid bor han i samma hotell som jag, och
uppassaren påstår, att han sitter instängd i sitt rum och
skrifver, under det både jag sjelf och flere andra
personer, som jag känner, precis vid samma tid sett och
talt vid honom här på biljarden, i parken eller
annorstädes i staden," återtog den, som först talat.

"Det är i alla händelser en intressant och älskvärd
man och i synnerhet en entusiastisk frihetsvän, som
tror på Polens slutliga återupprättande som på
evangelium."

Grefve Sarokin hade icke deltagit i
konversationen; han lemnade snart sina vänner och gick hem.
Hvad han hört om sin landsman hade emellertid
kanhända gjort honom nyfiken, och han beslöt trots sin
hustrus böner att uppsöka Jagello.

Kommen till hotellet, der denne bodde, lemnade
han sitt kort åt en uppassare och bad honom fråga,
om monsieur Gospodin ville mottaga grefve Sarokin.

"Ack herr grefve," svarade gossen, "det behöfver
jag visst icke fråga, ty monsieur Gospodin har nyss
befalt mig att under inga vilkor störa honom, då han
är sysselsatt med sin korrespondens."


"Verkligen?" svarade Sarokin misstroget. "Är ni
säker på att han är hemma?"

"Fullkomligt säker; jag bar in ljus till honom
just nyss, han sitter och skrifver."

"Nåväl, jag återkommer då en annan gång."

Sarokin gick, och man har aldrig kommit under
fund med, hvarken hvad han ämnade göra hos Jagello,
eller om de kan hända varit bekanta sedan gammalt
och bättre hade reda på hvar andras förhållanden, än
hvad man kunde ana eller de sjelfva låtsade om.

Hotellet Schweizerhof i Luzern, der Gospodin
bodde, ligger nära bangården och temligen långt ifrån
det, der grefven tagit in.

Detta låg utmed stora kajen och sjön i raden af
alla de andra och hade en liten blomsterterrass
utanför. En veranda gick som vanligt rundt omkring huset,
och de rum, som han och hans hustru bebodde, lågo
i andra våningen och hade glasdörrar ut till en
balkong öfver terrassen med utsigt åt sjön.

Just som grefven steg uppför trappan, hvilken
ifrån gatan genom terrassen leder upp till porten, såg
han ljussken blänka fram ifrån dessa glasdörrar och
i skenet deraf en gestalt utanför på balkongen.

Han stannade ett ögonblick i tanke att det var
hans hustru, som ännu icke hade lagt sig, men märkte
då, att denna figur, i stället att gå in i rummen, svängde
sig öfver balkongens galler och efter ett par sekunder,
på något sätt, som han icke kunde se, kom utför den för
öfrigt temligen låga väggen och var nere på terrassen.

Här lyste gaslyktorna både ifrån gatan och
hotellets port, så att grefven mycket väl igenkände Jagello
Ivanowitsch.

Emellertid var trappan, på hvilken han sjelf stod,
omgifven af ett ganska högt galler, så att han icke
genast kunde komma till honom, och som han såg, att
den besynnerlige främlingen ämnade sig ut genom en
liten port på andra sidan, så ropade han åt honom.

Jagello, ifall det verkligen var han, svarade
likväl icke, och innan Sarokin hunnit vända om och
komma ut på gatan för att möta honom, var han redan
långt utåt kajen.

Som grefven emellertid såg honom försvinna allt
längre bort utmed stranden af sjön i alldeles motsatt
riktning af hotellet, der han bodde, föll det Sarokin
in att gå tillbaka till Schweizerhof och försäkra sig,
om uppassaren der bedragit honom; ty i fall det
verkligen var Jagello, som kommit ned ifrån balkongen,
så kunde han icke hafva funnits i sitt rum, då
grefven sökte honom.

Det är troligt, att en känsla af svartsjuka
dikterade detta liksom ett senare beslut, allt nog, en qvarts
timme hade knappast förgått, innan Sarokin åter stod
i förstugan till Gospodins hotell.

Han frågade portieren, i hvilket rum polacken
bodde, och steg efter hans anvisning uppför trapporna.
Utan att möta någon skyndar han korridoren framåt;
den är upplyst, han ser numren på dörrarne mycket
väl och stannar vid den, som portieren uppgifvit.

Denna dörr är emellertid stängd och nyckeln
urtagen, han knackar förgäfves derpå, ingen öppnar,
ingen den minsta rörelse derinne antyder, att någon
menniska finnes i rummet, och Sarokin känner sina
misstankar och sin vrede ökas. Ändtligen faller det
honom in att titta genom nyckelhålet.

Det är öppet och ganska stort; allt hvad han
vill veta får han här upplysning om, ty midt på
golfvet vid ett stort skrifbord ser han fullkomligt tydligt
Jagello sittande till hälften vänd ifrån honom, lutad
öfver ett papper och så ifrigt sysselsatt, som det
tyckes, att han icke märkt eller icke velat uppmärksamma,
bullret på dörren.

Tvenne ljus framför honom upplysa hans ädla,
lätt igenkänliga profil, men i samma ögonblick höras
steg i trappan, grefven vill icke blifva öfverraskad i
den tvetydiga ställning, hvari han befinner sig; han
skyndar derifrån och går hem, men är ändå icke
fullkomligt lugnad.

Hvilken af dessa tvenne personer han sett är den
verklige Jagello Ivanowitsch?

Klockan är nu nära elfva på qvällen; vid
återkomsten finner han sin hustru ännu vaken. Hon
skyndar emot honom, kastar sig i hans armar, beklagar
sig att icke hafva kunnat somna och ber honom med
nervös ängslan, att icke mera lemna henne ensam.

"Du liknar en liten flicka, som är mörkrädd,"
sade mannen med antagen glädtighet. "Kanhända har
du haft besök af ditt vackra spöke, medan jag varit
borta?"

Den unga qvinnan blef först blossande röd och
sedan snöhvit; hon sammanknäppte sina händer och
darrade så häftigt, att mannen måste föra henne till
soffan, om hon icke skulle falla till golfvet.

"Säg då, säg, hvad som händt, Larissa!" utropade
han häftigt.

"Du skall banna mig ... Du skall skratta åt mig ..."
hviskade hon nästan snyftande.

"Nej, nej ... Se så, berätta mig nu, hvad du
drömt igen."
"Det var ingen dröm ... Jag var ju vaken, jag
satt här vid bordet och läste ..."

"Nåväl, säg ut ..."

Larissa gömde hufvudet vid sin mans bröst,
liksom hon varit rädd för sina egna ord, och sade sakta
och afbrutet:

"Jag satt här så ensam ... men jag tänkte på
ingenting annat än Krasinskis vackra verser, som jag
hade framför mig, då ett sakta raspande emot
glasdörren derborta kom mig att upplyfta hufvudet, och ...
och ... utanför såg jag då ... det der ansigtet du vet ..."

"Jagello Ivanowitsch?" inföll grefven i hård och
bitter ton.

Larissa tryckte sig blott närmare intill honom
utan att svara, och båda voro tysta en stund.

"Kom han in?" utstötte Sarokin slutligen med
denna tvärbrutna, kärfva ton, som man nästan alltid
får höra efter långa pauser.

Hans hustru spratt till och svarade helt tyst:

"Nej; dörren var lyckligtvis stängd."

"Vid hvad tid var detta?"

"Jag vet icke ... förskräckelsen beröfvade mig all
reflexionsförmåga ... jag vågade icke mera se upp, icke
röra mig ur stället, ty jag fruktade, att han stod qvar,
att jag ännu en gång skulle möta hans olycksbådande
ögon, som sökande irrade öfver rummet."

Grefven svarade ingenting, men hans sätt emot
den unga hustrun var mera stelt och kallt än
vanligt; oaktadt hennes tydliga oskuld och barnsliga ängslan
misstänkte han henne ifrån denna qväll att hysa
känslor af alldeles motsatt natur med dem hon visade;
och i sjelfva verket tycktes det också onaturligt att
frukta och afsky en man af Jagellos utseende och
väsen.

Morgonen derpå helt tidigt afreste Sarokin med
sin fru från Luzern, men innan han for, gick han ut
på terrassen under balkongen, der han sett den
förmente älskaren nedkomma, och fann der till sin harm
och förvåning en lång stege upprest mot väggen; han
anmärkte detta förhållande till portier en och sade sig
qvällen förut hafva sett en karl, troligen en tjuf,
komma ut genom ett fönster och fly nedför stegen.

"Åh, hr grefve," svarade portieren småleende,
"det var troligen ingen annan än en af plåtslagarne,
hvilka hela dagen begagnat stegen och som ännu
behöfva den."

*

Det är mycket vanligt, att menniskor höra talas
om några fakta, lösryckta, utan motiv och ofta utan
sammanhang; de få sjelfva kanhända af en
händelse blifva vittne till ett och annat uppträde, som
tyckes bekräfta eller förklara hvad de hört, och de
kunna icke afhålla sig ifrån att af dessa lösa spillror
sammanföra en byggnad, som synes dem ganska
ordentlig och fullfärdig; de hafva egentligen icke af egen

fantasi tillagt någonting, alla dessa omständigheter äro
<i>sanna</i>, men deras sammansättning är kanske falsk; de
hafva gjort som barnen, hvilka roa sig med att
hoplägga olika sönderklippta figurer; bitarne passa
ganska bra, men den ene har likväl fått den andres
hufvud eller ben, och på samma sätt fabriceras, helt
oskyldigt och på god tro, af bara små sanningar en
fullkomlig <i>dikt</i>, en verklig och sannskyldig roman,
hvarmed också ju alls ingenting ondt har skett, om
den endast omtalas och uppfattas som en sådan.

Monsieur Simonds berättelse om uppträdet i Luzern
vill jag icke påstå framstäldes på detta oskyldiga sätt,
men åtminstone mottogs eller afhördes den nästan så,
ehuru hvad han sedermera påstod sig hafva sjelf sett
och hört i Chamounix gaf ganska mycken sannolikhet
åt saken, såsom han berättade den.

Huru som helst så var grefve Sarokin, då han
med sin fru ankom till Hotel de Saussure i Chamounix,
vid mycket dåligt lynne, orolig och vresig och visade
sig nyckfull och misstänksam emot sin unga hustru;
och hotellvärden, som händelsevis varit inne i
salongen, der grefvinnan satt vid pianot, medan grefven
läste tidningarna, hade sett den senare, i det samma
en ny resande anlände och steg ur vagnen utanför
porten, med häftighet rusa upp från soffan och fram
till fönstret, samt på ett språk, som monsieur Simond
icke förstod, tydligen gifva luft åt sin öfverraskning
och vrede, medan hans hustru skiftade färg och syntes
färdig att falla i vanmakt.

Båda två skyndade hastigt ur rummet, och då
den resande, som just var polacken Jagello Ivanowitsch
Gospodin, några minuter derefter inkom, voro de redan
borta.

Denne gick då fram till pianot och upptog helt
lugnt en näsduk, som den unga frun tappat i
brådskan, såg på dess broderade namn och vapen och
gömde den innanför västen utan att göra någon fråga
eller säga ett ord, liksom det skulle varit hans egen.

Strax derefter gick han upp till det rum man
anvisat honom, hvilket var det samma, som den
engelska ladyn bebott åtta år derefter, eller för ett år
sedan, och der hon tyckt sig se och samtala med den
mystiske främlingen.

Grefven hade redan om qvällen, då han kom till
Chamounix, yttrat sin afsigt att vilja bestiga Mont
Blanc och tillsagt om guider till följande dagen. Som
vädret emellertid blef olämpligt, hade färden ännu icke
skett, och på eftermiddagen företog man i stället en
kort promenad framåt dalen.

Emellertid hade grefvinnan en stund efter sin
bortgång ur salongen saknat den tappade näsduken;
hennes man gick ned att hemta den, men fann den
naturligtvis icke, och då han hörde, att Jagello
inkommit i rummet strax derefter, misstänkte han
möjligen, likt en annan Othello, att näsduken blifvit
lemnad med afsigt eller åtminstone stulen.

Han nämnde likväl ingenting härom, och under
promenaden tycktes man helt och hållet hafva glömt
den stackars polacken, denna kanhända fullkomligt
oskyldige och ofrivillige fredsstörare.

Larissa vandrade framåt vid sin mans arm, och
sedan man gått öfver den gamla, bristfälliga bron öfver
Arve, ville grefven på nära håll betrakta det lilla
vackra vattenfallet Cascade de la Bletière, som ser
ut att ligga helt nära vid första sluttningen af bergen
vid denna sida.

Man bedrar sig likväl, afståndet är större än man
tror, och innan de hunnit halfvägs, kände den unga
frun sig trött och ville vända om.

Grefven kunde emellertid icke föreställa sig annat,
än att några minuter skulle vara tillräckliga att föra
honom dit och föreslog sin hustru att sätta sig ned
på någon af de stora flata stenarne vid flodstranden,
medan han gick fram till vattenfallet.

Hela trakten häromkring är kal, knappt en buske
eller ett träd finnes förr än vid foten af de berg,
hvarifrån vattnet nedstörtar. Larissa kunde se sin
man och han henne, ehuru de voro på långt afstånd
ifrån hvarandra.

"Om du dröjer allt för länge, så går jag hem i
förväg," ropade hon efter honom, och han svarade,
att han inom ett par minuter skulle vara tillbaka.

Gång på gång vände han sig om och såg sin
hustru sitta qvar på samma ställe, men han var
frestad att tro, det vattenfallet deremot aflägsnade sig
allt mera.

Det syntes så nära, och ändå hade han gått i
tio minuter utan att hinna dit.

Förtretad öfver den möda han redan gjort sig
ville han icke vända om; det blef nästan en
hederssak att komma fram till den lilla glittrande
vattenstrålen, och ändtligen var han då der, men en hel
qvarts timme hade fordrats dertill.

Som det vanligen går vid dylika små
missräkningar, finner man det mål, för hvilket man måst
offra mera tid och besvär, än man från början ämnat,
föga motsvara ens föreställning, och den lilla
kaskaden, som hoppar ifrån klippa till klippa öfver den
brungröna friska mossan, föreföll den orolige och
tankspridde Sarokin ganska litet anmärkningsvärd på nära
håll, och efter endast ett par sekunder återvände han
med brådskande fart, mycket litet uppbygd af ställets
ensliga romantik.

Då han hunnit så långt tillbaka, att han urskilde
stranden, der han lemnat sin hustru, tyckte han sig
se, att hon ännu satt qvar; åtminstone tycktes en
person finnas der, ehuru det var omöjligt att afgöra,
hvem det var, men kommen något närmare, föreföll
det honom som om det varit en karl.

Han påskyndade sina steg ännu mera och trodde
sig efter några minuter igenkänna Jagello
Ivanowitsch, hvilken vandrade fram och åter, som om han
väntat på någon; ju närmare Sarokin kom, ju
tydligare igenkände han sin landsman, men sin hustru såg
han alls icke till.

Nu upplyfte Jagello hufvudet och tycktes hafva
observerat grefven, ty han gick ännu några steg längre
fram liksom för att möta denne, men då han hastigt
i det samma sett sig omkring och tycktes hafva märkt
en vallflicka, som kom ifrån byn på andra sidan,
lutade han sig ned mellan stenarne på stranden och
försvann. Då Sarokin strax derefter framkom till det
ställe, der han nyss sett Jagello och der han lemnat
Larissa, fanns ingendera.

Hans hustru hade således gått hem, men hade
hon väl dessförinnan träffat den vackre polacken, för
hvilken hon hade en så panisk fruktan och som också
ständigt fanns i deras väg?

Hvad Sarokin än kan hafva tänkt om detta möte,
så tycktes han icke anse det löna mödan att förfölja
eller uppsöka Jagello; han skyndade i stället hem för
att finna Larissa.

På andra sidan om bron mötte han flickan, som
tycktes hafva skrämt Jagello på flykten; hon dref
framför sig några kor, hvars stora klockor klämtade
så högtidligt, som om de hörts ifrån ett kyrktorn,
och grefven måste nästan skrika för att öfverrösta
dem, då han frågade deras vakterska, om hon icke sett
något ungt fruntimmer på vägen.

Flickan stirrade endast på honom utan att förstå
hans något brutna franska, oeh alltför ifrig för att
upprepa sin fråga fortsatte han hastigt sin väg.

Han hade emellertid knappt hunnit fram till den
lilla inhägnade gården framför hotellet, innan han
stannade såsom fastväxt af förvåning, ty der innanför i
ett fönster i andra våningen satt ju Jagello
Ivanowitsch, som han för tio minuter sedan sett vid
stranden af floden, framsmygande, som det tycktes, just i
motsatt riktning af hotellet, dit han sjelf gått med
ovanlig skyndsamhet.

Sarokin gick in på gården, alltjemt med ögonen
riktade på den mystiska dubbelmenniskan der uppe,
hvilken med hufvudet stödt i handen tycktes vara
sysselsatt att läsa i en bok, som han höll uppslagen
framför sig.

Han satt icke alldeles invid fönsterposten,
hvarför grefven gick tillbaka några steg för att tydligare
kunna se honom och ropade i detsamma helt högt
hans namn, men utan att få något svar.

Sarokins röst hade varit dof och upprörd, och
hans landsman hade tydligen hvarken hört eller gifvit
akt på hans rop.

Slaverne äro, efter hvad man påstår, i grunden
ett våldsamt, vildt och ohyfsadt folk; den yttre
polityr de stundom genom resor i främmande länder kunna
antaga är sällan införlifvad med deras verkliga natur
och det enskilda lifvet, der råheten nästan alltid blir
synlig och förherskande. I stället att upprepa sitt
rop eller varna sin förmente fiende, hvars misstänkta
hexeri och dubbelnatur han troligen ville pröfva, drog
Sarokin en revolver ur fickan, sigtade på den läsande
deruppe i fönstret och sköt.

Det hade icke funnits någon mera än grefven på
hotellets gård, men vid smällen af skottet kommo
naturligtvis alla de resande som funnos fram till sina
fönster eller ut på verandan, och uppassarne syntes
helt förskräckta i förstugan.

Sarokin, ännu omhvärfd af krutrök, stoppade helt
lugnt ned sitt vapen och förklarade småleende, att
han ämnat skjuta till måls på en sparf i takrännan,
men fruktade, att han skadat en ruta i stället.

I det samma skyndade han uppför trappan till
Jagellos rum, åtföljd af den förbluffade hotellvärden
och flere af de resande, som helt högt gåfvo sitt
ogillande tillkänna öfver en dylik pojkaktig oförsigtighet
och opassande tilltag.

Dörren var icke låst; man inträdde och fann på
bordet vid fönstret, der den uppslagna boken ännu
låg, söndersplittrade glasskärfvor från ett rundt hål i
rutan, der kulan gått in, just lagom högt att kunna
krossa hufvudet på den läsande, men emellertid fanns
ingen menniska i rummet.


"Det var ganska lyckligt för er, herr grefve,"
sade monsieur Simond allvarsamt och pekade på väggen
midt emot, "att er landsman, som bebor detta rum,
icke fanns här inne, ty här sitter er kula strax vid
dörren."

"Ja, och ännu lyckligare för honom," tillade
skrattande en af de resande.

Sarokin svarade ingenting, han var mycket blek,
och man antog, att det var af fasa öfver den olycka
som kunnat ske; det såg ut, som om han knappt kunde
återkomma ifrån sin fruktan, ty hans ögon kringflögo
rummets alla vrår och vinklar med en sällsam ifver.

Just som man beredde sig att gå derifrån, syntes
Jagello Ivanowitsch sjelf utkommande ifrån den lilla
garderoben bredvid hans rum i korridoren, men han
var varm och upphettad som efter en lång promenad,
och då monsieur Simond, som antog, att han icke
visste om någonting, upplyste honom, hvarför de alla
inkommit i hans rum, smålog han endast och sade helt
lugnt:

"Ah ja; jag var ju sjelf här inne," och tillade
muntert med en nästan triumferande blick på Sarokin:

"Så går det, herr grefve! ... Sitt <i>öde</i>, det må nu
vara godt eller ondt, kan ingen undgå ... <i>mitt</i> var
åtminstone icke att förväxlas med en sparf."

Grefven mumlade något mellan tänderna och
aflägsnade sig genast.

*

Morgonen derpå var det herligaste väder, och den
bestämda bergvandringen skulle företagas.

Fåfängt bad Larissa sin man att afstå ifrån detta
beslut; han skrattade blott åt hennes oro och
försäkrade, att det skulle vara en löjlighet att hafva
kommit till Chamounix i afsigt att bestiga Mont Blanc
och sedan låta afskräcka sig derifrån.

"Men dröj åtminstone ännu ett par dagar, tills Jagello
Ivanowitsch rest härifrån," sade hon bedjande.


Sarokin uppgaf ett högt skratt och utbrast:

"I det fallet skulle vi troligen få stanna här för
alltid."

"Hvad menar du?"

"Jag menar, att Jagello Ivanowitsch är i
Chamounix, likasom han var i Innsbruck, Bregenz, Luzern
och öfver allt, endast för vår skull ... Dina drömmar
voro endast en reflex af sanningen ... Det är
antingen mig eller dig han följer, men det måste bli ett
slut härpå. Om han icke är ett spöke eller hin onde
sjelf, så skall jag befria oss ifrån honom.

"Michael!" utropade Larissa förskräckt. "Rör icke
denne man ... låt oss fly honom, låt oss resa härifrån
ännu i denna stund."

"Nej, icke förrän jag återkommer ..."

"Låt mig då åtminstone få följa dig."

"Hvad tänker du på! Hvilken dårskap! ... Se så,
min vän, var lugn, jag skall taga honom med mig ...
men gå icke ur ditt rum, medan jag är borta, ty det
torde nog hända, att han likväl spökar här," tillade
grefven skrattande på ett tvunget sätt, i det samma
han vände sig om för att lemna rummet. "Ah, se der
äro redan mina guider! Farväl, min vän!"

Han böjde sig ned öfver sin hustru, tryckte en
flyktig kyss på hennes panna och gick sin väg.

Den unga qvinnan stod orörlig ett par sekunder och
gick sedan med betryckt och resigneradt utseende fram
till fönstret för att se sin mans affärd, men hastigt
skiftade hon färg och uppgaf ett svagt, ofrivilligt rop
af ångest, då hon såg Jagello Ivanowitsch, resklädd
och utrustad för den farliga vandringen på samma
sätt som hennes man, utkomma tillika med denne ur
hotellet och sätta sig upp på en af mulåsnorna. Han
skulle verkligen följa med, det var tydligt, och de
båda herrarne pratade lifligt och glädtigt liksom de
bästa vänner.

För en och annan har det kanhända inträffat
någon gång, att förnuftets och känslans, pligtens och
lidelsernas röst så öfverröstat hvarandra i deras själ,
att de, förvirrade deraf, icke kunnat särskilja dem eller
icke haft medvetande om sin verkliga vilja eller sina
egna tankar.

Fruktande en fara, en frestelse, en synd eller
en olycka, hvars granskap de känna utan att fullt
uppfatta dess form, tillsluta de ögonen och döfva
eftertanken och omdömet, i hopp att denna fara osedd
skall flyga dem förbi, att den skall försvinna och
upplösa sig i dimma och dunst, liksom sagornas troll för
barnen, som gömma hufvudet under sängtäcket.

Man skulle hafva kunnat tro, att så var
förhållandet med den stackars unga qvinnan i detta
ögonblick, ty det uttryck, hvarmed hennes stora mörkblå
ögon nu hvilade på de båda männen der utanför
hennes fönster, var ganska sällsamt.

Hvilken af dem var det väl, som väckte hennes
fruktan och hvilken hennes kärlek? Visste hon det
väl sjelf? Eller <i>ville</i> hon icke veta det?

I fall man icke helt och hållet efter sin egen
beqvämlighet skapar de bilder och karakterer, hvarom
man talar, så måste man ofta lemna derhän det
bestämda omdömet derom och endast hålla sig till de
sannolikheter, som inträffade fakta gifva vid handen,
och intrycket deraf blifver då olika, allt efter hvars
och ens särskilda sätt att uppfatta dessa.

Larissa följde med spända, ångestfulla blickar det
aftågande sällskapet, hon såg dem på bron öfver Arve
och ännu länge på den kala vägen i Chamounix-dalen
fram åt Montanvert, och då de slutligen försvunno,
afvikande till höger mellan bergen, smög sig en djup
suck ur det sammanpressade bröstet; hon utbrast i
tårar och sammanknäppte händerna bedjande.

För hvem runno väl dessa tårar? Det är
omöjligt att afgöra detta, ty hemligheten derom blef
bevarad för alltid.

Det fordras två dagar för att bestiga Mont Blanc.
Man ligger öfver natten i några små kojor, uppsatta
på en smal is- eller bergplatå vid Grand-Mulets, och
hinner andra dagen upp till den högsta spetsen af dessa
fruktansvärda bergmassor; och som nedstigandet går
fortare kommer man tillbaka till Chamounix före nästa
natt, så vida ingen olycka inträffar.

Dessa två dagar voro för den unga frun säkert
ganska långa, ty lydig sin mans befallning, lemnade
hon icke sitt rum, och sittande i det öppna fönstret,
blickade hon tankfullt ut öfver den ödsliga nejden och
lyssnade till vallhjonens sång och kornas pinglande
klockor, då de fördes hem till byn från de friska
mörkgröna betesmarkerna på branterna ofvanför dalen.

Ändtligen i solnedgången den andra dagen
återkom den lilla karavanen till Chamounix, men
förminskad med en person.

Larissas vaksamma ögon, som hela tiden spejat
utåt vägen, hade genast räknat de ankommande och
anmärkt minskningen.

Då dörren till hennes rum några minuter
derefter öppnades och Michael Sarokin inträdde, blef
emellertid hennes bleka kind icke rödare än förut, och då
han slöt henne i sina armar, gjorde hon ingen fråga,
men han kände, hur häftigt och hårdt hon andades.

"Se så, min fagra dufva, nu kan du vara lugn;
den hök, som skrämt dig, är förjagad," sade hennes
man med onaturlig och hemsk skämtsamhet.

"Hvad! ... Du har ..." hviskade Larissa med
skälfvande läppar.

"Jag har befriat mig ifrån nationalregeringens i
Warschau fruktansvärde utskickade ... från den man,
som jag är öfvertygad vid sitt hjerta förvarade din
näsduk och i sin plånbok min dödsdom ... Det gälde
mitt lif eller hans ... Nu äro både du och jag
räddade ifrån hans förföljelser."

"Jagello Ivanowitsch!" utropade med döende röst
Larissa, för första gången uttalande hans namn.

"Jagello Ivanowitsch ligger begrafven i djupet
vid Rochers-Rouges," svarade Sarokin dystert.

Hans hustru gjorde ett svagt bemödande att med
fasa skjuta honom ifrån sig, men sjönk i stället tungt
och känslolöst ned på golfvet för hans fötter.

Grefven trodde henne afsvimmad; han bar henne
till soffan och försökte alla medel att återväcka henne
till lif.

Fåfängt nämnde han henne med de ömmaste namn
och svor, att han skulle återskaffa Jagellos lik, för
att kunna bevisa henne riktigheten af sina misstankar; 
Larissa hörde honom icke mer, ty hon var död,
och den slutligen tillkallade läkaren förmådde ingenting 
annat än konstatera, att hon dött af en plötslig
förlamning i hjertat.

*

Polacken Jagello Ivanowitsch hade omkommit vid
nedstigandet ifrån Mont Blanc just vid det farliga
stället: "les Rochers-Rouges", hvars afgrunder uppslukat 
flere offer. De båda resande hade som vanligt 
låtit omlinda sig med rep för att på detta sätt
komma öfver de breda bottenlösa sprickorna i isen
och mellan bergspetsarne; Jagello gick förut och 
Sarokin var strax bakom honom, men i samma ögonblick 
som den förre kommit ut på stegen, hvilken
hängde öfver djupet, brast tåget, och han försvann i
afgrunden.

Den stackars guiden, som höll i andra ändan af
repet och som vid fallet var nära att följa med, 
bedyrade, att linan var ny och besigtigad, innan han
gått ifrån Chamounix, men befanns nu tvärt afskuren
som med en knif; och man hörde honom ännu långt
efteråt uttala sina misstankar emot den andre resanden, 
som vid tillfället hållit sig på iskanten tätt bakom
den olycklige.

Då grefve Sarokin hade fört sin hustrus lik tillbaka 
till Lithauen, återkom han till Chamounix, men
ehuru endast ett par månader förgått, syntes han nu
förvandlad till den grönbleke, likfärgade gubbe, med
långt grått skägg, hvilken jag, såsom eremiten i Servoz,
sett på verandan i månskenet.


Han gjorde genast många och kostsamma försök
och lät nedhissa sig sjelf i djupet, för att återfinna sin
omkomne landsman, och då han icke lyckades, lät han
bygga sig en koja högt upp i bergen, der han stannade 
qvar och vandrade nu åtminstone en gång i veckan 
till byn i hopp att slutligen en gång, genom något
underverk kan hända, få rätt på detta lik, som, mellan
isväggarne i den bottenlösa afgrunden, till domedag
gömmer vid sitt bröst en parfymerad näsduk och en afkunnad 
dödsdom, såsom förklaringen af sitt tragiska öde.

Är det väl för att inför sig sjelf rättfärdiga sitt
brott genom återfinnandet af dessa saker, eller är det
i hopp att kunna utplåna den mörka misstanke, hvilken 
hvilar öfver honom, som den stackars eremiten
alltjemt söker den döde? Jag vet det icke, men jag
vet, att intet ställe har synts mig så ödsligt som
Chamounix, och intet månsken har någonsin förefallit
mig så hemskt och spöklikt som det jag såg hvila öfver
Mont Blanc.

Monsieur Simonds berättelse var slut, och hvad
vaxdockan, den konstnärliga afbilden af Jagello Ivanowitsch, 
angick, så trodde han, att den polska nationalregeringens 
hemlige kommissarie användt den samma
såsom ett sinnrikt medel, att vid vissa tillfällen dölja
sin egen frånvaro; att det i alla händelser varit <i>dockan</i>
och icke han sjelf, som Sarokin sett, både i hotellet
i Luzern, och på hvilken han skjutit i Chamounix,
är temligen säkert; hvad deremot beträffar dess förmenta 
egenskap att efter originalets död kunna oroa
monsieur Simonds gäster, så lemnar jag detta påstående
helt och hållet för hans egen räkning, helst jag sjelf
åtminstone icke fick den minsta erfarenhet deraf, ehuru
jag väl såsom en gammal bekant till den egendomlige
polacken bort ega någon företrädesrätt i detta afseende.

*

</chapter>


<chapter name="Innehåll.">
Innehåll.

Hvardagslif.

Inledning ... 5.
1. Familjerna Tullbom ... 7.
2. Med strömmen ...  190.

*

Gröna blad.

Förord ...  321.
1. Den preussiske grenadieren ... 323.
2. Vid Beau-Rivage ... 340.
3. Biljardspelaren i Lindau ... 379.
4. Monsieur Goblin ... 402.
5. Månsken öfver Mont Blanc ... 429.

*
</chapter>











