
U M EÅ
1 5 0 G


<h1>OM
<big>CENTRALREGERINGENS ORGANISATION</big>
UNDER DEN ÄLDRE VASATIDEN
(1523—1594)</h1>
AKADEMISK AFHANDLING
SOM MED TILLSTÅND AF
<sp>VIDTBERÖMDA FILOSOFISKA FAKULTETENS I UPSALA
HUMANISTISKA SEKTION</sp>
FÖR FILOSOFISKA GRADENS VINNANDE
TILL OFFENTLIG GRANSKNING FRAMSTÄLLES
AF
<sp><b>NILS EDÉN</b></sp>
FILOSOFIE LICENTIAT AF NORRLANDS NATION
Å LÄROSALEN N:o V
ONSDAGEN DEN 10 MAJ 1899 KL. 10 F. M.
<img></img>
<sp>UPSALA 1899</sp>
ALMQVIST & WIKSELLS BOKTRYCKERI-AKTIEBOLAG

<h3><tab><tab><tab><sp>INNEHÅLLSFÖRTECKNING.</sp></h3>

<table o>
<td 2><td r><tab>Sid.

<td 2>Förord <td r>VII

<td 2><big><b>Öfversikt öfver anförda källor</b></big> <td r>XIII
<td>I. <td><b>Primära källor:</b>
<td><td> A. Otryckta <td r>XIII
<td><td> B. Tryckta: samlingar, urkundspublikationer o. d. <td r>XIX
<td>II. <td><b>Bearbetningar:</b>
<td><td> A. Svensk litteratur <td r>XX
<td><td> B. Utländsk litteratur <td r>XXIII
<td><tab>
<td 2c>FÖRSTA PERIODEN:
<td 2><big><b>Konung Gustaf I:s personliga regering</b></big> (1523—1560) <td r>1—128
<td>I. <td><b>Den nya riksstyrelsens förutsättningar och
grundläggning</b> (1523—1538) <td r>1—35
<td><td>Inledning (s. 3—6): Den personliga regeringen en
samgermansk inrättning, ämbeten i regentens tjänst, s. 3; den
medeltida utvecklingen i Sverige, riksföreståndareskapets
betydelse, s. 4—6.
<td><td>Det nya konungadömets maktsfär, s. 7. Rådet och
riksämbetena, s. 7. Konungens personliga tjänare: kansler, s. 9;
sekreterare, s. 10; skrifvare, s. 11; tillsammans utgörande
kansliet, s. 11; kammarmästare, s. 13. Styrelsens allmänna
karakter, s. 14.
<td><td>Utvecklingen af konungamaktens innehåll, s. 15.
Utvecklingen af dess organ, s. 16. Rådet och riksämbetena, s.
17. Kansler, s. 17. Sekreterare, s. 19. Skrifvare, s. 20.
Kansliets ordning, s. 20. Finansstyrelsen, s. 24: kamrerarne
s. 25; skrifvare, s. 26; räkenskaper, s. 27; »kammaren», s.
32; konungens »egen kammar», s. 33; myntväsendet, s. 34.

<td>II. <td><b>Organisationsförsök efter utländska mönster</b>
(1538—1543) <td r>36—81
<td><td>Tyskar i konung Gustafs tjänst: Pyhy, Norman m. fl.,
s. 36. Tyska idéer för organisationen: beställningar, s. 39;
ett administrativt system, s. 40.
<td 2><i>Regementsrådet</i> <td r>41—54
<td><td>»Hofrath», »Regimentzrath», s. 41. Regementsrådets
konstituering, s. 44. Dess gestaltning i praxis, s. 46, förfall,
s. 49.
<td><td>Sekrete råd, s. 51. Hofmästare och hofmarskalk, s. 53.
</table>
<table o>
<td 2><i>Kansliet</i> <td r>54—57
<td><td>Tyskar i kansliet, s. 54; »tyska» och »svenska» kansliet,
s. 55. Kansliskrifvare, s. 56.
<td 2><i>Finansförvaltningen (»kammaren»)</i> <td r>57—77
<td><td>Kammarråd, s. 57. »Rådslag uppå kammarordningen», s.
59. Utländska mönster, s. 63. Kammarrådets faktiska
gestaltning, s. 65. Räknekammare och räntekammare, s. 68.
Räknekammaren, kammarskrifvare, s. 69. Räntekammaren,
s. 71. Myntväsendet, s. 73. Naturainkomsternas förvaltning,
s. 73. »Kammaren» i dess helhet, s. 74. Konungens
personliga ingripande, s. 76.
<td 2><i>Krigsförvaltningen (»krigsråden»)</i> <td r>77—79
<td><td>Krigsrådsämbetet, s. 77. Dess förfall, s. 79.
<td 2><i>Kyrkostyrelsen (»superintendenten»)</i> <td r>79—81
<td><td>Norman ordinator och superintendent, s. 80. Ämbetets
förfall, s. 81.
<td>III. <td><b>Den personliga regeringens fulländning</b>
(1543—1560) <td r>82—128
<td><td>Tidskiftets karakter, s. 82. Rådet: förslag till reglering af
dess tjänst, s. 85; rådsherrarnas tjänstgöring i praxis, s. 84;
sekrete råden, s. 87; förslag om hofråd, s. 88; rådslagen, s.
89. Ämbetsprincipen på retur, s. 90. Den högsta
rättskipningen, borgstämmor, s. 91. Slottshöfdingarne i Stockholm,
s. 93. Konungens flyttningar, s. 95. Arffurstarne i
riksstyrelsen, s. 96.
<td 2><i>Kansliet</i> <td r>98—107
<td><td>Sammansättning, s. 98. Det svenska elementets
öfvervikt, s. 103. Kansliets ställning, s. 105. Inre ordning, s. 105.
<td 2><i>Kammaren</i> <td r>107—128
<td><td>Personal: kammarrådet, s. 107; ämbetets förfall, s. 109;
kamrerare och kammarskrifvare, s. 110. Kammarrådets
ledning af finansförvaltningen, s. 113; kamrerares
(kammarskrifvares), s. 114. Räknekammaren, s. 116. Räntekammaren,
s. 118; räntmästare, s. 121. Naturaskatternas administration,
s. 121; varuhus, köpmän, s. 122; ämbetsskrifvare, s. 123.
Konungens ingripande, s. 124. Kammaren delbar, rörlig
s. 126.
<td><tab>
<td 2c>ANDRA PERIODEN: <td><tab><tab>
<td 2><big><b>Ämbetsorganisationens begynnelser</b></big> (1560—1594) <td r>129—257
<td>I. <td><b>Allmänna organisationssträfvanden inom
centralregeringen</b> <td r>131—194
<td><td>Erik XIV:s personliga ställning till organisationsprincipen,
s. 131. Organisatoriska planer under tronföljaretiden, s. 132.
Regeringspersonalen vid tronskiftet, s. 154; beställningar
till svenskar, s. 134. Nya ämbetstitlar, s. 155. Konung Eriks
hofordning, s. 136. Hofregister, s. 140. Organisationsidéerna
icke tillämpade, s. 141. Tillförordnad regering, s. 144. Nya
hofregister, s. 145; föga motsvarighet i den faktiska
ordningen, s. 147. Regeringen under Eriks svaghetstid 1567,
s. 149.
</table>
<table o>
<td><td>Den kungliga rättskipningens ordnande: den kungliga
nämnden, s. 151. <td><tab><tab>
<td><td>Organisationsplanernas betydelse, s. 154.
Sekreterareregementet, s. 154. Aristokratiens intresse för statsstyrelsen
väckt, s. 155.
<td><td>Johan III tillsätter riksdrots, riksmarsk, rikskansler, s. 155.
Nytt förslag till hofordning, s. 157. Hofmästare och
hofmarskalk beställningsmän, s. 160.
<td><td>Rådsförslag till organisation, s. 163. Kommissarius och
hofråd, vicekansler, s. 166. Nytt rådsförslag, s. 166.
Funktionärer vid hofvet 1575 ff. år, s. 168. Rådsförslag 1580, s.
170, 1585, om hofråd, s. 171. Plan af konungen att inrätta
en hofrådskorporation, s. 173; ej utförd, s. 174.
<td><td>Kalmare stadgar, s. 175. Brytning mellan konungen och
rådsaristokratien, s. 179.
<td><td>Den högsta rättskipningen, s. 181. Orsaker till
organisationsplanernas misslyckande, s. 182.
<td><td>Interimsregeringen efter Johans död, s. 183.
Förhandlingar med Sigismund om regeringens ordning, s. 185.
Förslag af hertig Karl, s. 186, af rådet, s. 186, af konungen,
s. 190. Förslagen uttryck för olika principer, s. 191. Nya
förslag, utan resultat, s. 192. Periodens utveckling
utmynnar i en kris, s. 194.
<td>II. <td><b>Kansliet</b> <td r>195—222
<td><td>Personal: kansler, s. 193; vicekansler, s. 198; ledande
sekreterare, 201; den allmänna sekreterarevärdigheten, s. 203;
kansliskrifvarne, s. 207.
<td><td>Kansliets uppgift, sekreterareregementet, s. 209.
<td><td>Kansliets inre ordning, s. 210; arbetsfördelning, s. 211;
arkivvården, s. 215; förhållandet till konungen, s. 217; öppna
och lyckta bref, s. 219; bref underskrifna af kungliga
förtroendemän, s. 220: kontrasignation, s. 221.
<td>III. <td><b>Kammaren</b> <td r>223—247
<td><td>Personal: öfverste räntmästare (tesaurarius, kamerer),
s. 223; kammarråd under Erik XIV, s. 225; öfverste
skattmästare, s. 228; kammarråd under Johan III, s. 230;
ämbetenas senare utveckling, s. 231; kamrerare och
kammarskrifvare, s. 234.
<td><td>Räknekammaren, s. 238. Räntekammaren, s. 240.
Sölfkammaren och K. M:ts kista, s. 242. Naturainkomsternas
administration, s. 244.
<td>IV. <td><b>Nya centrala förvaltningsorgan</b> <td r>248—257
<td><td>Krigskommissarier, arkliskrifvare, öfverste arklimästare
(tygmästare), s. 249.
<td><td>Flottans förvaltning: Öfverste amiral och underamiral,
s. 251; riksamiral, s. 253; skeppsgårdar, s. 256; skrifvare
vid Stockholms skeppsgård, s. 256.
<td><td>Ingen organisation för kyrkostyrelsen, s. 257.
<td 2><b><big>Bilagor:</big></b> <td r>259—272
<td>I. <td><b>Erik XIV:s hofordning</b> <td r>261—269
<td>II. <td><b>Instruktion för kanslern (och »secretereren»)
från Erik XIV:s tid</b> <td r>269—272
</table>

*

<h3><tab><tab><tab><sp>RÄTTELSER.</sp></h3>

<table>
<td c>Sid. <td r>4, <td>rad 3 uppifrån <td c><i>står:</i> <td>consilium <td c><i>läs:</i> <td>concilium
<td c>» <td r>10, <td>not 4, rad 1, <td c>» <td>Jakobi <td c>» <td>Jacobi
<td c>» <td r>48, <td>» 3, » 3, <td c>» <td>Jören <td c>» <td>Gören
<td c>» <td r>205, <td>» 2, » 1, <td c>» <td>fjärde <td c>» <td>fjärde,
<td c>» <td r>219, <td>rad 1 i noten från föregående sida <td c>» <td>Keit <td c>» <td>Keith
<td c>» <td r>237, <td>not 3, sista raden, <td c>» <td><i>RA</i> <td c>» <td><i>KA</i>
</table>
<h3><tab><tab><tab><sp>FÖRORD</sp>.</h3>

Sveriges förvaltningshistoria är ännu oskrifven. Inom den
historiska litteraturen söker man förgäfves efter en framställning af
den svenska administrationens utveckling, och de juridiska författare,
som systematiskt behandlat den gällande förvaltningsrätten, hafva
endast i mer eller mindre kortfattade ingresser eller spridda 
antydningar tagit hänsyn till dess äldre skeden. <sc>Hartmansdorffs</sc> 
historiska inledningar till åtskilliga kapitel i den reservation han såsom
ledamot af kommittéen för organisation af rikets styrelseverk år
1823 afgaf mot kommittéens förslag<footnote><sc>A. v. Hartmansdorff</sc>, <i>Förslag till inrättningen af Sveriges 
statsförvaltning, I— II,</i> Sthlm och Ups. 1823.</footnote> utgöra faktiskt den mest 
omfattande undersökning vi inom detta område äga, men denna rör
egentligen endast de centrala ämbetsverken och är naturligt nog
helt öfversiktligt hållen, framför allt i fråga om äldre tider. I
arbeten öfver statsförfattningens historia i dess helhet har 
förvaltningens organisatoriska utveckling endast fått en jämförelsevis 
undanskymd plats, och än mindre uppmärksamhet har egnats den samma
i de sammanfattande öfversikterna öfver Sveriges häfder.

Bristen på systematiska framställningar af den svenska 
förvaltningshistorien är förklarlig nog med hänsyn därtill, att de nödiga
förarbetena för dylika framställningar ännu icke blifvit gjorda. Af
monografier och detaljundersökningar, som kunna sägas helt eller
delvis röra förvaltningshistoriska ämnen, finnes endast ett fåtal, och
de flesta af dessa äro af äldre datum samt motsvara i följd däraf
icke den nutida vetenskapens fordringar på kritik och metod.

Här föreligger således ett så godt som obearbetadt fält för
forskningen, och ett fält, från hvilket många bidrag böra vara att
hämta till vårt lands inre historia. Intresse för hithörande frågor
bragte mig på den tanken att söka lämna ett sådant bidrag, och
jag vände mig i detta syfte först till Karl IX:s och Gustaf Adolfs
tidehvarf, hvars betydelse för regeringsmyndighetens organisatoriska
utveckling ju är i ögonen fallande. <sc>Odhner</sc> har i <i>Sveriges inre
historia under drottning Christinas förmyndare</i> (Sthlm 1866) 
uppdragit grundritningen af dess sista, afgörande skede, det som har
sin slutepok i 1634 års regeringsform, men någon mera ingående
undersökning af hela tidehvarfvet ur förvaltningshistorisk synpunkt
existerar icke<footnote><sc>P. Kerfstedts</sc> afhandling, <i>Öfversigt af statsförvaltningen under Gustaf II
Adolfs regering,</i> Ups. 1872, 37 s, är grundad uteslutande på den tryckta 
litteraturen.</footnote>, och allt syntes mig tala för att en sådan skulle
kunna erbjuda mycket af intresse. Min afsikt var alltså till en
början att söka utreda den centrala regeringsordningens historia
från Karl IX:s tronbestigning till regeringsformens tillkomst.

Det visade sig emellertid, att för en fullt klar uppfattning af
denna periods organisationsarbete kräfdes en vida mera djupgående
kännedom om dess historiska förutsättningar från de äldre 
Vasakonungarnes tidehvarf än den, som stod att vinna ur den hittills
förefintliga litteraturen. Jag fann mig alltså nödsakad att ägna 
äfven detta tidehvarfs centralregering en undersökning efter de 
primära källorna. Men dessa befunnos snart innehålla ett så rikt 
material för frågans behandling, att det ej lämpligen kunde 
tillgodogöras inom ramen af en blott inledande öfversikt till Karl IX:s
och Gustaf Adolfs förvaltningshistoria utan förtjänade ett omfattande
och allvarligt studium för egen del, och så svällde undersökningen
ut därhän, att den kunde framläggas såsom ett helt för sig.

<br>
Såsom afhandlingens titel angifver, är det centralregeringens
<i>organisation</i> i dess historiska utveckling som jag sökt utreda. 
Regeringsmaktens författningsrättsliga omfattning så väl som det materiella
innehållet i dess verksamhet ligga således utom ämnet och komma
endast så till vida i betraktande, som det för klargörande af 
organisationens gestaltning är absolut oundgängligt. Ej heller faller det
inom ramen för den sålunda begränsade uppgiften vare sig att
åstadkomma fullständiga förteckningar på de personer, som 
tjänstgjort såsom centralregeringens organ, eller att skildra alla de olika
sidorna af deras ställning, exempelvis de sociala och de ekonomiska.
Jag har velat framställa styrelsens ordning, så vidt möjligt 
systematiserad och generaliserad, de allmänna <i>reglerna</i> för dess arbetssätt
och för sammansättningen af dess organ samt dessas ställning,
formerna för dessa organs verksamhet och speciellt för deras 
förhållande till konungen och deras samarbete sinsemellan. Det är
alltså endast inom detta område jag haft att följa de förändringar,
som inträdt eller planerats, och de nya principer, som trängt igenom
eller framskymtat utan att förmå göra sig gällande.

Med hänsyn till denna fixering af ämnet har jag funnit mig
nödsakad att i jämförelsevis ringa grad uppmärksamma en del af
den centrala regeringen, som i viss mån intar ett särskildt rum: den
högsta lagskipningen. Å ena sidan låter denna visserligen knappast
alldeles afskilja sig från öfriga yttringar af den kungliga 
myndigheten, men å andra sidan förverkligas den dock väsentligen genom
annorlunda konstituerade organ och i andra former än de, som
gifva uttryck åt den allmänna riksstyrelsen, den hvilar äfvenså på
andra rättsgrundsatser, och den måste följaktligen betraktas ur andra
synpunkter. Till en dylik särskild parallell undersökning af den
högsta lagskipningens utveckling har jag ej haft tillfälle. Min 
framställning angår därföre så godt som uteslutande organisationen af
den »styrande» eller »förvaltande» centralmyndigheten enligt den
begränsning af dessa begrepp, som en senare tids åskådning 
fastslagit, och upptar rörande den kungliga domsmakten ej mer än
hvad som för sammanhangets skull varit nödvändigt.

<br>
Den kronologiska begränsningen af ämnet beror naturligtvis
därpå, att jag anser den ifrågavarande perioden i centralförvaltningens
historia liksom i så många andra afseenden utgöra ett helt för sig.

Utgångspunktens fixering till Gustaf I:s tronbestigning torde
knappt behöfva motiveras. Om det är en fastslagen sanning, att
denne konung uppbyggde Sveriges statsordning på nytt från 
grunden, så gäller den sanningen ej minst i fråga om centralregeringens
organisation. Anmärkas må endast, att det naturligtvis i alla 
händelser skulle hafva varit fördelaktigt, om en någorlunda utförlig
framställning af den svenska Medeltidens organisatoriska utveckling
på centralregeringens fält hade kunnat ställas såsom bakgrund till
den med Gustaf I begynnande hufvudundersökningen, men bristen
på förarbeten har gjort detta omöjligt; det skulle hafva kräft ett
ingående källstudium äfven för Medeltiden, alltså föranledt en 
ytterligare nästan obegränsad utsträckning af undersökningen tillbaka i
tiden. Jag har därföre nödgats inskränka mig till att inledningsvis
gifva en kort öfversikt af grundkarakteren i Medeltidens 
organisatoriska principer inom detta område.

Skälen till att året 1594 satts som afhandlingens slutgräns
skola framgå af själfva framställningen. Med detta år afslutas ett
skede i den svenska förvaltningshistorien af säregen karakter, det
skede då det rent personliga konungadömets oförmåga att utfylla
statsstyrelsen blir uppenbar och organisationsprincipen därföre på
allvar vinner insteg åtminstone i teorien, men blir ett program för
den maktsträfvande aristokratien, som i viss mån är riktadt <i>mot</i>
konungamakten. Under den brytningstid, som tager sin början med
Sigismunds afresa från Sverige år 1594, mognar konflikten mellan
aristokratien och det nationella konungadömet, företrädt af hertig
Karl, den aristokratiska strömningen kväfves i blod, och 
konungadömet återvinner i Karls person sin gamla styrka samt tar nu
själf ledningen af ett organiserande arbete men ger detta en
väsentligen annan karakter, än ansatserna under 1500-talets senare
hälft hade ägt.

<br>
Hvad som ofvan blifvit sagdt om bristen på förvaltningshistorisk
litteratur i allmänhet gäller ej minst om perioden 1523—1592. 
<sc>Forssells</sc> banbrytande forskningar i 1500-talets inre historia hafva i
allmänhet icke sträckt sig till den centrala förvaltningens former
och kunna därföre endast medelbart komma min undersökning till
godo, i den mån de äro af grundläggande betydelse för 
uppfattningen af tidehvarfvets allmänna karakter. Endast i sitt äldsta
arbete, <i>Bidrag till historien om Sveriges förvaltning under Gustaf den
Förste</i> (Ak. afh., Sthlm 1866), berör denne forskare äfven 
organisationen af konungens riksstyrelse, men hans framställning har i denna
punkt, såsom med hänsyn till afhandlingens proportioner i öfrigt är
helt naturligt, en mera skisserad karakter. <sc>G. Bergs</sc> afhandling <i>Bidrag
till den inre statsförvaltningens historia under Gustaf den förste,
hufvudsakligen i afseende på Småland,</i> (Ak. afh., Sthlm 1893) rör,
såsom titeln antyder, egentligen endast lokalförvaltningen, och för
mitt ämne har därur intet varit att hämta. Äldre monografier, som
äfven sträcka sig öfver denna period, äro <sc>J. A. Rehbinders</sc> <i>Biographisk,
historisk och genealogisk beskrifning öfver svenske riks-canzlerer, 
riks-cansliråd, hof- och justitiæ canslerer jämte en bifogad kårt canzli-historia</i>
(Sthlm 1786) och <sc>S. Rosenhanes</sc> <i>Afhandling om de fem höga 
riksämbeten</i> (Sthlm 1799). Ingendera har något värde såsom källa för
detta ämne; de notiser, som de innehålla, äro okritiskt sammanförda
från ännu äldre historiska arbeten och befinnas vid en kontroll
ytterst ofta vara felaktiga. En kortfattad framställning af Gustaf I:s
centrala finansförvaltning finner man i en <i>Berättelse om Svenska 
Kammarverket under Konung Gustaf I:s Regering</i> af <sc>P. A. Granberg</sc>
(Vitterh. Akad:s Handl., X), men ej heller denna framställning
lämnar något användbart bidrag till frågans behandling.

Af den svenska historiska litteraturen har jag således endast
så till vida kunnat draga nytta, som naturligtvis en mängd strödda
underrättelser i speciella frågor ur den varit att hämta. Däraf följer,
att någon kritisk allmän värdesättning af de arbeten jag begagnat
icke hehöfver komma i fråga.

Min undersökning har alltså i alldeles öfvervägande grad
kommit att grunda sig på de primära källorna. Dessa äro 
naturligtvis betydligt omfattande. Den bekanta satsen, att man icke
skrifver Sveriges historia efter förordningar, finner sin tillämpning
icke minst inom förvaltningshistorien, och detta naturligt nog framför
allt under ifrågavarande tidehvarf, dä skriftliga förordningar för 
regeringsmaskineriets reglering endast så småningom började komma i
bruk. Materialet till en framställning af centralstyrelsens organisation
måste därföre väsentligen sammanföras på samma sätt från de
otryckta och tryckta handlingarna som från den historiska 
litteraturen: i form af underrättelser angående regeringens faktiska 
verksamhet i alla dess enskildheter, underrättelser tillräckligt talrika
och tillräckligt omfattande för att kunna sammanställas så, att de
medgifva slutsatser angående den existerande allmänna ordningen.
Till ett dylikt material kan man naturligtvis vänta att finna bidrag
snart sagdt inom alla de handlingar, som röra rikets inre historia
under detta tidehvarf, och det har därföre varit nödvändigt att
genomgå ett betydligt antal samlingar. Hvilka bland dessa som
gifvit något utbyte, framgår af redogörelsen för anförda källor.

Det torde emellertid vara klart, att under sådana förhållanden
fullständighet i materialsamlingen och följaktligen i framställningen
icke blir möjlig att ernå med det mått af arbete, som kan anslås
åt en afhandling af denna art. De samlingar, som jag användt,
framför allt de arkivaliska, äro så många och vidlyftiga, att en
minutiös granskning af hvarje handling ord för ord icke alltid kunnat
komma i fråga, ehuru för vinnande af obestridlig fullständighet en
sådan skulle hafva varit erforderlig, eftersom den vore det enda
medlet att förvärfva visshet om att ingen af de notiser, som kunna
finnas inströdda, blifvit förbigången. Jag har nödgats åtnöja mig med
att genomgå samlingarna så, att jag endast då en handlings karakter
och allmänna innehåll synts påkalla det noggrannare genomläst
den samma. På så sätt kan naturligtvis mycket af värde hafva
undgått mig. Ej heller lärer det vara tänkbart, att jag lyckats
uppsöka alla de samlingar, som kunde vara gifvande för mitt ämne.

Så är det alldeles otvifvelaktigt, att kammararkivet innesluter
mycket mera af vikt för centralregeringens organisatoriska historia
än hvad som varit mig tillgängligt. Man har visserligen nu börjat
ordna den del af dess handlingar, som förut legat alldeles utan
vård, men detta arbete befinner sig ännu i sitt första stadium,
och under öfvergångsperioden äro arkivets skatter naturligtvis minst
lika svåråtkomliga som förut. Nya serier hafva blifvit upplagda,
men tillsvidare efter stora hufvudrubriker, som icke gifva forskaren
någon egentlig ledning, och flera af dem hafva antagit sådana
dimensioner, att man ej gärna kan gripa sig an med att genomgå dem.

Af allt detta följer, att min afhandling på intet sätt gör 
anspråk på att uttömma sitt ämne. Den afser endast att lämna en
öfversiktlig framställning, som utom all fråga är i behof af 
kompletterande undersökningar i många enskilda punkter.

Öfvergångsförhållandena inom kammararkivet medföra 
ytterligare en olägenhet, som här bör påpekas. Det har ofta inträffat,
att då jag velat åter uppsöka en handling, som hört till någon af
de nya serierna, detta visat sig omöjligt, emedan hela massan af
bundtar blifvit upptrafvad i en bråte i afvaktan på det andra
stadiet af ordnandet, den mera detaljerade fördelningen af 
handlingarna. De flesta af de citat, som hämtats från dessa nya serier,
hafva därföre icke kunnat kollationeras.

I citaten har jag med någon modifikation användt modern
stafning, men naturligtvis lämnat ordformen oförändrad. Endast de
såsom bilagor meddelade handlingarna äro aftryckta fullt 
diplomatiskt efter originalen.

<br>
En särskild plats bland afhandlingens källor intager den 
utländska förvaltningshistoriska litteraturen. Den har, särskildt den tyska,
varit mig till stort gagn. Detta icke blott därigenom, att den 
erbjuder förebilder i metodiskt hänseende, utan äfven och i 
synnerhet därigenom, att den gifvit tillfälle till jämförelser mellan 
förhållandena i Sverige och i de mellaneuropeiska staterna. Dylika 
jämförelser torde i många fall vara så godt som nödvändiga för en
fullt riktig uppfattning af den svenska statsutvecklingen, äfven om
man icke direkt åsyftar att skildra dess ställning inom den 
europeiska kulturvärldens allmänna historia. Att de för här 
ifrågavarande ämnes belysning varit af stor betydelse, skall visa sig på
många punkter.

*


Det återstår mig slutligen att hembära mitt vördsamma tack
till mina lärare, herr professor <sp>H. Hjärne</sp> och herr professor <sp>O.
Alin</sp>, för all den vägledning och välvilja, som under mina gångna
studieår från dem kommit mig till del, samt för det intresse de
skänkt mitt arbete med denna afhandling, äfvensom till samtliga
de herrar arkiv- och bibliotekstjänstemän, som genom benäget
tillmötesgående underlättat detta arbete. Särskildt står jag i den
största förbindelse till herr lektor <sp>E. Hildebrand</sp>, som haft
godheten att dels bistå mig med ovärderliga upplysningar och
anvisningar rörande riksarkivets samlingar och dels till mitt 
förfogande ställa så väl åtskilliga anteckningar rörande 1500-talets
förvaltningshistoria som rentryck af senare delen af Svenska 
riksdagsakter, Band II, hvilken ännu ej utkommit i bokhandeln.

<br>
Upsala den 22 april 1899.

<tab><tab><tab><tab><tab><tab><big><b>Nils Edén.</b></big>

*

<h2>Öfversikt öfver anförda källor.</h2>

I denna öfversikt upptagas endast de aktsamlingar och 
arbeten, till hvilka i afhandlingen direkt hänvisats. Den afser
alltså icke att utgöra någon absolut fullständig redogörelse öfver
alla de källor, som medelbart eller omedelbart angå ämnet, vare
sig de arkivaliska eller de tryckta.

När vid citaten starkare förkortningar blifvit använda, är
detta särskildt anmärkt. Bearbetningar äro i regel citerade endast
under författarens namn; om flera arbeten af en författare blifvit
använda, anföres dock naturligtvis äfven arbetets titel.

<h2>I. Primära källor.</h2>

<big>A. <b>Otryckta.</b></big>

<b>Riksarkivet</b> [<i>RA</i>]:

<i>Riksregistraturet</i>. [<i>RR</i>]

För åren 1521—1545 tryckt bland Handl. ang. Sveriges
historia (se nedan), hvarföre jag endast genomgått serien
1546—1594. För de sista åren har äfven ett och annat 
varit att hämta ur

<i>Hertig Karls registratur</i>. [<i>KR</i>]

<i>Gustaf I:s bref</i>.

Registraturet är som bekant ingalunda fullständigt; ett
stort antal af de utgående kungliga brefven har aldrig 
blifvit intaget däri. I någon, om ock ringa mån ersättas de
handlingar, som saknas i registraturet, genom de samlingar
af kungliga bref och koncept, som från olika håll blifvit
sammanförda. Man finner här jämte koncept eller original
till registraturets akter äfven rätt många, som där ej äro
införda. Samlingen har för Gustaf I:s tid erhållit ofvan 
anförda titel; för de följande regeringarna rubriceras den

<i>Erik XIV:s koncept</i>,

<i>Johan III:s koncept</i>,

<i>Sigismunds koncept</i>,

<i>Hertig Karls koncept</i>.

<i>Titularregister</i>, Latinskt och Tyskt, 1522—1592.

Innehåller endast en systematiserad förteckning öfver 
brefven i det latinska och tyska registraturet för den angifna
perioden, men då detta numera är förloradt, blifva äfven
titularregistrets kortfattade brefrubriker af ett visst värde och
bjuda på åtskilliga underrättelser, som ej stå att vinna 
annorstädes.

<i>Diarier, utgående</i>.

Äfven dessa supplera i ej ringa mån registraturet. Om
deras beskaffenhet hänvisas till den utredning, som ingår i
framställningen af kansliet. Det samma gäller om 
motsvarande förteckningar öfver till kansliet inkomna skrifvelser:

<i>Diarier, ingående</i>.

<i>Acta historica</i>. [<i>AH</i>]

De vidlyftiga samlingar, som varit sammanfattade under
denna allmänna rubrik, hafva under de senaste åren till stor
del blifvit omordnade under nya specialrubriker, och 
åtskilliga af de sålunda tillkomna mindre samlingarna synas 
numera ej räknas till <i>AH</i>. Som det emellertid i åtskilliga fall
icke torde vara afgjordt, om en samling sålunda skall anses
utbruten eller icke, anföras här nedan alla 
specialavdelningarna, äfven de som ännu hafva <i>AH</i> såsom öfvertitel,
sida vid sida utan åtskilnad. — Vid den tidpunkt, då jag
använde handlingarna, var omordnandet ännu icke fullt 
genomfördt, och åtskilliga bundtar buro därföre ännu endast
den gamla beteckningen <i>AH</i> med siffernummer. Dessa äro
naturligtvis citerade enligt denna beteckning.

Till Gustaf I:s tid höra följande specialsamlingar:

<i>Handl. ang. kyrka och skola</i>.

<i>Militaria</i>.

<i>Aflöningsregister öfver konungens hoffolk, ämbetsmän,
gårdsfolk etc.</i> [<i>Aflön. reg.</i>]

Det är egentligen endast bundt I, omfattande tiden 
1534—44, som innehåller handlingar angående centralregeringen.

<i>Handl. ang. tyskar i Gustaf I:s tjänst</i>.

<i>Handl. ang. regementsrådet</i>.

<i>C. v. Dyhys papper</i>.

<i>G. Normans papper</i>.

I de tre sist anförda samlingarna finnes en mängd 
handlingar af skäligen otydlig karakter, koncept och utkast utan
datum eller underskrift och till stor del mer eller mindre
fragmentariska. Då dessutom stilarna ofta äro ytterst 
vårdslösa och svårtydda, har det erbjudit stora svårigheter att 
tillgodogöra undersökningen detta material, och åtskilligt däraf
har jag nödgats lämna å sido, då jag ej haft möjlighet att
på det samma offra det tidsödande arbete, som skulle hafva
behöfts.

<i>Kansliets och kammarens brefväxling</i>. [<i>Kansliets bref</i>]

Jag har vid citeringen kallat samlingen för endast kansliets
bref, emedan kanslitjänstemännens handlingar däri utgöra
hufvudparten och för mitt ämne så godt som ensamma 
kommit till användning.

Därigenom har också vunnits, att samma beteckning 
kunnat användas för en liknande samling från Erik XIV:s tid,
hvilken endast innehåller kansliets brefväxling, men tydligen
kan betraktas som en fortsättning af samma serie:

<i>Bref till Erik XIV:s kansli samt dess koncept</i>. [<i>Kansliets bref</i>]

<i>Göran Perssons brefväxling</i>.

Har på grund af sin omfattning utbrutits ur sist anförda
samling till en särskild bundt.

<br>
Af specialsamlingar för Erik XIV:s tid har jag för öfrigt
endast behöft citera

<i>Handl. ang. revolutionen 1568—69</i>.

<br>
Till Johan III:s tid hör en bundt

<i>Skrifvelser till sekreterare och kamrerare m. fl.</i>

Utgör synbarligen fortsättning på serien af »kansliets (och
kammarens) bref».

Hufvudsakligen för denna tid hafva likaledes följande 
samlingar kommit till användning, ehuru de äfven innehålla
handlingar af senare datum:

<i>Hogenskild Bjelkes brefväxling</i>,

<i>Erik och Johan Sparres brefväxling och handlingar</i>,

<i>Konungabref etc. rörande släkterna Bjelke, Sture och 
Oxenstjerna</i> [<i>Bjelkesaml.</i>],

<i>Handl. rörande de i konung Johan III:s tid anklagade
och fängslade rådsherrarne</i>.

<br>
Ett stort antal samlingar utgöra öfver hela perioden eller
en större del däraf fortlöpande serier. Åtskilliga af dessa
äro uppdelade i särskilda bundtar för hvarje konungs regering.

Af denna art äro följande samlingar:

<i>Ur kopieböcker</i>.

Består, såsom titeln angifver, af från olika kopieböcker
uttagna större eller mindre partier med blandadt innehåll.

<i>Rådslag</i>.

Om det tryckta registret öfver rådslagen se nedan.

<i>Handl. ang. hofvet</i>. [<i>Hofhandl.</i>]

En liknande samling finnes äfven i kammararkivet; se
nedan.

<i>Ståthållarnes på Stockholms slott brefväxling</i>.

<i>Borgrättsprotokoll</i>.

Innehåller endast ett fåtal handlingar från denna period.

<i>Handl. ang. kansliet</i> [<i>Kanslihandl.</i>]:

<i>1. Kansliordningar</i>.

<i>2. Personalförteckningar</i>.

Öfriga delar af denna samling gå ej tillbaka till 
ifrågavarande tid.

<i>Kameralinstruktioner</i>.

<i>Handl. ang. Skatteväsendet</i>.

<i>Economica och Cameralia</i>.

<i>Handl. ang. varuhusen och handlingen</i>. [<i>HVH</i>]

Samlingen har deponerats från kammararkivet. Sedan
detta skedde, hafva emellertid därstädes ytterligare talrika
handlingar, som höra till detta område, blifvit anträffade
och sammanförda under samma rubrik, hvadan äfven i 
kammararkivet en dylik samling finnes. Se nedan.

<br>
<b>Kammararkivet.</b>

Om det för närvarande pågående ordnandet af 
kammararkivets handlingar se förordet.

<i>Räntekammarböcker</i>. [<i>RKB</i>]

En serie af räkenskaper öfver den centrala 
penningeförvaltningen. För de äldsta räkenskaperna är titeln oegentlig,
eftersom begreppet räntekammare uppkommit först i början
af 1540-talet, och äfven efter denna tidpunkt är det icke
alltid endast räntekammarräkenskaper i egentlig mening,
utan äfven andra räkenskaper, som dit hänförts. Samlingen
är ej heller fullständig; åtskilliga handlingar, som röra detta
område, återfinnas på andra håll. Se härom framställningen
af de centrala penningeräkenskaperna.

<i>Fogderäkenskaper</i>.

Af denna stora samling har jag fullständigt genomgått
endast de äldsta partierna, intill 1540-talets första år; för
följande tid har jag i allmänhet åtnöjt mig med att i och
för de spörsmål, som därifrån kunna erhålla belysning, 
undersöka ett eller annat landskaps räkenskapsserier, 
hufvudsakligen Uplands och Smålands.

<i>Kvittensregister</i>.

En betydande samling, innehållande register öfver mänga
olika både centrala och lokala tjänstemäns kvittenser.

<i>Konung Gustaf I:s kvittenser</i>.

Register öfver kvittenser på den uppbörd, som konungen
»uti egen person» eller genom sina särskilda förtroendemän
mottagit.

<i>Summarier öfver rikets ränta</i>.

Sammanfattande öfversikter öfver kronans hela inkomst i
olika skattetitlar, stiftsvis uppgjorda.

<i>Handl. ang. myntet och silfverkammaren</i>. [<i>Mynträkensk.</i>]

<i>Förläningsregister</i>.

<i>Beställningsregister</i>.

Om begreppet beställning se framställningen i afhandlingens
text. — Serien af <i>Best.reg.</i> i <i>KA</i> är icke fullständig; 
åtskilliga finnas f. n. bland <i>Hofhandl., RA</i>.

<i>Kongliga bref</i>.

En ej obetydlig samling af kungliga bref i original eller
koncept, som utgör ett afsevärdt komplement till <i>RA:s</i> 
samlingar.

<i>Nils Pederssons konceptbok</i>.

Nils Pedersson (Bjelke) var konung Gustaf I:s kammarråd
och högstbetrodde man i finansförvaltningen under senare
hälften af 1540-talet. Han förde åtminstone under åren
1545—47, 1549—50 en koncept- och kopiebok öfver de
skrifvelser, som han i denna egenskap utfärdade. Af denna
finnes emellertid endast den del, som rör åren 1549—50, i
<i>KA</i>; återstoden har tillhört den numera i <i>RA</i> befintliga
<i>Bjelkesaml.</i>, men på obekant sätt därifrån afsöndrats. 
Konvolutet, med blyertsanteckning »Uttaget», är ännu i behåll.
I <i>KA</i> finnas emellertid åtskilliga excerpter från denna del af
konceptboken bifogade originalhandlingen för 1549—50.

<i>Koncept af kammartjänstemän</i>.

Från åren 1565 och 1566.

<i>Skrifvelser till och från kammarråd och kamrerare</i>.

Från 1560- och 1580-talen.

<i>1582—83 års koncept</i>.

Koncept eller kopior af kamrerares bref från sagda år.
Äfven några anteckningar om bref från nov. och dec. 1581
förekomma.

<i>Handl. ang. varuhusen och handlingen</i>. [<i>HVH</i>]

Jfr hvad ofvan sagts om motsvarande samling i <i>RA</i>.

<i>Handl. ang. kongl. hofven</i>. [<i>Hofhandl.</i>]

En af de nya samlingar, som blifvit upplagda under det
nu pågående arbetet med kammararkivets ordnande. Den
innehåller f. n. handlingar af ganska olika natur och är ej
ännu kronologiskt ordnad.

<i>Handl. ang. räntekammaren</i>. [<i>HRK</i>]

Under denna rubrik hafva vid det nyssnämnda arbetet med
arkivets ordnande en mängd handlingar blifvit sammanförda,
af hvilka många ingalunda röra räntekammaren i egentlig
mening. Samlingen utgjorde vid den tidpunkt, då jag 
genomgick den, ett sextiotal bundtar, i hvilka handlingarna
lågo om hvarandra utan kronologisk ordning. Beteckningen
torde, åtminstone i den omfattning den här blifvit använd,
vara provisorisk, men jag har i alla händelser naturligtvis
varit nödsakad att citera den.

<i>Sandbergska samlingen</i>.

Noggrannt klassificerad och katalogiserad efter handlingarnas 
innehåll. Jag har naturligtvis endast genomgått de 
partier, som enligt katalogen kunnat antagas innehålla 
handlingar rörande centralförvaltningen.

<i>Rosenbladska samlingen</i>.

<br>
<b>Flottans arkiv.</b> [<i>Fl. A.</i>]

Skeppsgårdshandlingar.

<br>
<b>Kungliga Biblioteket.</b> [<i>K. Bibl.</i>]

<i>Engeströmska samlingen</i>.

<br>
<b>Upsala universitets bibliotek.</b> [<i>U. U. B.</i>]

<i>Allmänna handskriftsamlingen</i>, Afd. E.

Cod. E. 281 innehåller en afskrift af konung Erik XIV:s
latinska dagbok för år 1567. Denna är endast i utdrag
tryckt af <sc>M. v. Celse</sc> i <i>Kongl. Bibl:s Handl.</i>, I: 2 (Sthlm 1769);
däremot har <sc>Fant</sc> meddelat en fullständig öfversättning i
samlingen <i>Handl. til uplysning af svenska historien</i>, II (Ups.
1789). — Dagboken för 1566 är däremot tryckt efter det
latinska originalet i <i>Monum. pol.-eccles.;</i> se nedan.

<i>Palmsköldska samlingen</i>.

<i>Nordinska samlingen</i>.

Om dessa samlingar gäller det samma som ofvan anfördes
om <i>Sandb. saml., KA</i>.

<i>Hogenskild Bjelkes samlingar</i>.

<big>B. <b>Tryckta: Samlingar, urkundspublikationer o. d.</b></big>

<sc>Adlersparre, C.</sc>, Historiska Samlingar, I—V. Sthlm 1793—1822.

Album Academiæ Vitebergensis, ed. <sc>C. E. Foerstemann</sc>, I.
Leipzig 1841.

<sc>Arwidsson, A. I.</sc>, Handlingar till upplysning af Finlands häfder,
I—X. Sthlm 1846—58.

<sc>Bergius, B.</sc>, Konung <sc>Carl den ix:des</sc> Rim-Chrönika jämte
Bilagor. Sthlm 1759.

<sc>Celsius, O.</sc>, Monumenta politico-ecclesiastica ex Archivo 
Palmskiöldiano nunc primum in lucem edita. Ups. 1750—51.
[<i>Monum. pol.-eccles.</i>]

<sc>Daae, L.</sc>, Matrikler over Nordiske Studerende ved fremmede
Universiteter, I. Kristiania 1885.

<sc>Fant, E. M.</sc>, Observationes selectæ historiam svecanam 
illustrantes, Fasc. I. Ups. 1785—1791.

<sc>Gjörwell, C. C.</sc>, Kongl. Bibliotekets Tidningar om Lärda
saker, 1767. Sthlm 1767.

Handlingar rörande Skandinaviens historia, I—XL. Sthlm 
1816—60. [<i>Sk. H.</i>]

Handlingar rörande Sveriges historia, — — — utgifna af Kongl.
Riks-Archivet,
<br><tab>Första serien: Konung Gustaf den förstes registratur, 
I—XVII. Sthlm 1861—96. [<i>GR</i>]
<br><tab>Andra serien, II: Kyrkoordningar och förslag dertill före
1686, Första afdelningen. Sthlm 1872.

<sc>Hildebrand, E.</sc> (och <sc>Alin, O.</sc>), Svenska riksdagsakter . . . under
tidehvarfvet 1521—1718, I, II: 1, 2 [jfr förordet, s. XII], III: 1.
Sthlm 1887—94. [<i>SRA</i>]

Historiska Handlingar, till trycket befordrade af Kongl. 
samfundet för utgifvande af handskrifter rörande Skandinaviens
historia, I—XVI. Sthlm 1861—97. [<i>Hist. Handl.</i>]
<br><tab>XIII: Konung Erik XIV:s nämnds dombok, utg. af <sc>C. Silfverstolpe</sc>.

Nye Danske Magazin, —  — — — — udgivet af Det Kongelige
Danske Selskab til den Nordiske Histories og Sprogs 
Forbedring, I. Kbhvn 1794.

Meddelanden från Svenska Riks-Archivet, utgifna af 
<sc>R. M. Bowallius</sc>, I: 1. Sthlm 1877. [<i>Medd. från RA</i>]
<br><tab>I: 2, 4, II: 5, 6, utgifna af <sc>R. M. Bowallius</sc>. Sthlm 
1878—82: Register öfver Rådslag i Konung Gustaf I:s tid, af
<sc>F. A. Dahlgren</sc>, och Register (Förteckning) öfver Rådslag
i konung Erik XIV:s, konung Johan III:s, konung 
Sigismunds och hertig Carls tid, af <sc>E. W. Bergman</sc>.
[<i>Reg. öfver rådslag.</i>]

<sc>Rydberg, O. S.</sc>, Sveriges Traktater med främmande magter,
IV, V: 1. Sthlm 1888—90. [<i>Sveriges Traktater.</i>]

<sc>Schmedeman, J.</sc>, Kongl. Stadgar — — — angående Justitiæ och
Executions-Ährender. Sthlm 1706.

<sc>Stiernman, A. A.</sc>, Alla Riksdagars och Mötens Besluth — — —,
I. Sthlm 1728. [<sc>Stiernman</sc>, <i>Riksdagar</i>, I.]

<sc>Styffe, C. G.</sc>, Bidrag till Skandinaviens historia ur utländska
arkiver, I—V. Sthlm 1859—84.

<sc>Styffe, C. G.</sc>, Samling af instructioner för högre och lägre 
tjänstemän vid landt-regeringen i Sverige och Finland. Sthlm 1852.
[<i>Instr. L. R.</i>]

<sc>Styffe, C. G.</sc>, Samling af instructioner rörande den civila 
förvaltningen i Sverige och Finland, I. Sthlm 1856.
[<i>Instr. C. F.</i>]

<sc>Swederus, M.</sc>, Stockholms Magazin för 1781. Sthlm 1781.

<sc>Thyselius, P. E.</sc>, Handlingar rörande Sveriges inre förhållanden
under konung Gustaf I, I—II. Sthlm 1841—45.

<sc>Wieselgren, P.</sc>, De la Gardiska Archivet — — —, I—XX.
Sthlm, Lund 1831—43. [<i>De la Gardieska Ark.</i>]

<h2>II. Bearbetningar.</h2>

<big>A. <b>Svensk litteratur.</b></big>

<sc>Ahlqvist, A. G.</sc>, Om aristokratiens förhållande till konunga
makten under Johan den tredjes regering, I—II. Upsala
univ:s årsskrift 1864, 1866; I äfven separat, Ups. 1864.

<sc>Ahnfelt, O.</sc>, Utvecklingen af svenska kyrkans ordning under
Gustaf den förstes regering, jämte bilagor [Separat ur 
Tidskrift för teologi]. Lund 1893.

<sc>Alin, O.</sc>, Om svenska rådets sammansättning under Medeltiden.
Upsala universitets festskrifter 1877; äfven separat, Ups. 1877.

<sc>Alin, O.</sc>, Anteckningar vid studiet af andra delen af Geijer,
Svenska folkets historia. Hist. Bibliotek, VII, Sthlm 1880.

<sc>Alin, O.</sc>, Sveriges nydaningstid, från år 1521 till år 1611 
[Sveriges historia från äldsta tid till våra dagar, III]. Sthlm
1877—78.
<sc>Anjou, L. A.</sc>, Svenska kyrkoreformationens historia, I—III.
Ups. 1850—51.

<sc>Annerstedt, C.</sc>, Grundläggningen af svenska väldet i Livland
1558—63 samt deraf alstrade strider inom Vasahuset. 
Upsala univ:s årsskrift 1868; äfven separat, Ups. 1868.

<sc>Annerstedt, C.</sc>, Upsala universitets historia, I. Ups. 1877.

<sc>Annerstedt, T.</sc>, Svenska väldet i Livland 1564—70. 
Göteborg 1877.

<sc>Anrep, G.</sc>, Svenska adelns ättartaflor, I—IV. Sthlm 1858—64.

<sc>Berg, G. O.</sc>, Riksdagen i Stockholm 1602. Sthlm 1883.

<sc>Boëthius, S. J.</sc>, Om den svenska högadeln under konung 
Sigismunds regering, I. Hist. Bibliotek, IV; äfven separat,
Sthlm 1877.

<sc>Per Brahe</sc> den äldres fortsättning af Peder Svarts krönika, utg.
af <sc>O. Ahnfelt</sc>. Lunds univ:s årsskrift 1897; äfven separat,
Lund 1897.

<sc>Celsius, O.</sc>, Konung Erik den Fjortondes historia. Lund 1795.

<sc>Clason, S.</sc>, Till reduktionens förhistoria. Gods- och 
ränteafsöndringarna och de förbudna orterna. Ups. 1895.

<sc>v. Dalin, O.</sc>, Svea rikes historia, III. Sthlm 1760—62.

<sc>Forsgrén, G.</sc>, Bidrag till svenska gref- och friherreskapens 
historia 1561—1655, I. Sthlm 1885.

<sc>Forssell, H.</sc>, Bidrag till historien om Sveriges förvaltning under
Gustaf den Förste. Sthlm 1866.

<sc>Forssell, H.</sc>, Sveriges inre historia från Gustaf den Förste,
I—II. Sthlm 1869—75.

<sc>Geijer, E. G.</sc>, Svenska folkets historia, II [Samlade skrifter, II: 3].
Sthlm 1852.

<sc>Hildebrand, E.</sc>, Conrad v. Pyhy och Dionysius Beurreus. 
Historisk Tidskrift 1883.

<sc>Hildebrand, E.</sc>, Om ursprunget till k. Erik XIV:s nämnd.
Historisk Tidskrift 1894.

<sc>Hildebrand, E.</sc>, Svenska Statsförfattningens historiska 
utveckling från äldsta tid till våra dagar. Sthlm 1896.

<sc>Hildebrand, E.</sc>, Om Kalmare-stadgar eller det »latinska 
brefvet» 1587. Historiska studier, festskrift tillägnad C. G.
Malmström den 2 november 1897, Sthlm 1897.

<sc>Hildebrand, H.</sc>, Sveriges Medeltid. Sthlm 1879 ff.

<sc>Hildebrand, K.</sc>, Johan III och Europas katolska makter. Ups.
1898.

<sc>Hjärne, H.</sc>, Reformationsriksdagen i Vesteräs. Svenska 
spörsmål, 7, Sthlm 1893.

<sc>Hjärne, H.</sc>, Sveriges statsskick under reformationstiden 
(1520—1611). Grundlinjer till föreläsningar [Sommarkurserna i
Uppsala 1893]. Ups. 1893.

<sc>Hjärne, H.</sc>, Svensk-ryska förhandlingar 1564—72. Erik XIV:s
ryska förbundsplaner [Skrifter utgifna af K. Human. 
Vetenskapssamfundet i Upsala, V: 15]. Ups. 1897.

<sc>Mechelin, L.</sc>, Öfversigt af Svenska Riksrådets statsrättsliga 
ställning från Gustaf I till 1634. Helsingfors 1873.

<sc>Nordström, J. J.</sc>, Bidrag till den svenska samhälls-författningens
historia, I—II. Helsingfors 1839—40.

<sc>Posse, J. A.</sc>, Bidrag till svenska lagstiftningens historia. Sthlm 1850.

<sc>Reuterdahl, H.</sc>, Svenska kyrkans historia, III—IV. Lund
1863—66.

<sc>Rosman, H.</sc>, Rasmus Ludvigsson som genealog. Ups. 1897.

<sc>Rundgren, C. H.</sc>, Minne af kyrkoreformatorn Laurentius Andreæ.
Svenska Akademiens Handlingar 1893.

<sc>Schück, H.</sc>, Svensk Literaturhistoria, I. Sthlm 1890.

<sc>Silfverstolpe, C.</sc>, Om Jöran Persson och Konungens Nämnd.
Historisk Tidskrift 1881.

<sc>Starbäck, C. G.</sc> (och <sc>Bäckström, P. O.</sc>), Berättelser ur svenska
historien, III. Sthlm 1885.

<sc>v. Stiernman, A. A.</sc>, Swea och Götha Höfdinga-Minne, I—II.
Sthlm 1835—36.

<sc>Strinnholm, A. M.</sc>, Sveriges historia i sammandrag, III. Sthlm
1860.

<sc>Peder Swart</sc>, Gustaf I:s krönika, fragment slutande med år
1833. Efter en originalhandskrift utgifven af 
<sc>G. E. Klemming</sc>. Sthlm 1870.

<sc>Svedelius, W. E.</sc>, Minne af Riksmarsken grefve Svante Sture.
Sv. Akad:s Handl. 1876.

<sc>(Tegel,) Erich Jörennsson</sc>, Then Stoormechtighe, Höghborne
Furstes och Christelighe Herres Her Gustaffs, Fordom 
Sweriges Göthes och Wendes Konungs — — — Historia.
Sthlm 1622.

<sc>Tegel, Erik Jöransson</sc>, Konung Erics den XIV:s Historia, —
— — Utg. af <sc>A. A. v. Stiernman</sc>. Sthlm 1751.

<sc>Uggla, C. H.</sc>, Svea Rikes Rådslängd. Sthlm, Norrköping 1791—93.

<sc>Werwing, I.</sc>, Konung Sigismunds och Konung Carl den IX:des
Historier, — — — Utg. af <sc>A. A. v. Stiernman</sc>, I—II.
Sthlm 1746—47.

<sc>Westling, G. O. F.</sc>, Det nordiska sjuårskrigets historia, I— II.
Historiskt Bibliotek 1879—80; I äfven separat, Sthlm 1879.

<sc>Westling, G. O. F.</sc>, Hertig Karls furstendöme under åren 
1568—1592. Sundsvall 1883.

<sc>Zettersten, A.</sc>, Svenska flottans historia åren 1522—1634.
Sthlm 1890.

<sc>Ödberg, F.</sc>, Om Anders Lorichs, k. Johan III:s ständige legat
i Polen, och hans tid (1569—1584). Skara läroverksprogram
1893; äfven separat, Skara 1893.

<sc>Ödberg, F.</sc>, Tidsbilder ur 1500-talets Svenska häfder. Sthlm 1896.

<sc>Ödberg, F.</sc>, Om magister Sven Jacobi, den förste protestantiske
biskopen i Skara stift. Vestergötlands Fornminnesförenings
Tidskrift 1896; äfven separat, Sköfde 1896.

<sc>Ödberg, F.</sc>, Om Stämplingarna mot konung Johan III åren
1572—1575. Sthlm 1897.

<big>B. <b>Utländsk litteratur.</b></big>

<sc>Adler, S.</sc>, Die Organisation der Centralverwaltung unter Kaiser
Maximilian I. Leipzig 1886.

<sc>Bresslau, H.</sc>, Handbuch der Urkundenlehre für Deutschland
und Italien, I. Leipzig 1889.

<sc>d'Avenel, G.</sc>, Richelieu et la monarchie absolue, I—IV. Paris
1884—90.

<sc>v. Below, G.</sc>, Die Neuorganisation der Verwaltung in den
deutschen Territorien des 16 Jahrhunderts. Historisches
Taschenbuch, 6:te Folge, VI Jahrgang. Leipzig 1887.

<sc>Chéruel, A.</sc>, Dictionnaire historique des institutions, moeurs et
coutumes de la France. 3<sup>me</sup> edition, Paris 1870.

<sc>Franklin, O.</sc>, Das Reichshofgericht im Mittelalter, I—II. 
Weimar 1867—69.

<sc>Isaacsohn, S.</sc>, Geschichte des Preussichen Beamtenthums, I—III.
Berlin 1874—84.

<sc>Jacqueton, G.</sc>, Documents relatifs à l'administration financière
en France de Charles VII à François I:er [Collection de
textes pour servir à l'étude et l'enseignement de l'histoire].
Paris 1891.

<sc>Krusch, B.</sc>, Die Entwickelung der Herzogl. Braunschweigischen
Centralbehörden, Canzlei, Hofgericht und Consistorium, bis
zum Jahre 1584, I—II. Zeitschrift des historischen Vereins
für Niedersachsen, Hannover 1893—94.

<sc>Lindner, Th.</sc>, Das Urkundenwesen Karls IV und seiner 
Nachfolger. Stuttgart 1882.

<sc>Loening, E.</sc>, Lehrbuch des Deutschen Verwaltungsrechts. 
Leipzig 1884.

<sc>Rachfahl, F.</sc>, Die Organisation der Gesamtstaatsverwaltung
Schlesiens vor dem dreissigjährigen Kriege [<sc>G. Schmoller</sc>,
Staats- und socialwissenschaftliche Forschungen, XIII: 1].
Leipzig 1894.

<sc>Rehm, H.</sc>, Die rechtliche Natur des Staatsdienstes nach deutschem
Staatsrecht. I. <sc>G. Hirth</sc> och <sc>M. Seydel</sc>, Annalen des
Deutschen Reichs 1884, München & Leipzig 1884.

<sc>Rosenthal, E.</sc>, Die Behördenorganisation Kaiser Ferdinands I.
Wien 1887.

<sc>Rosenthal, E.</sc>, Geschichte des Gerichtswesens und der 
Verwaltungsorganisation Baierns, I. Würzburg 1889.

<sc>Schmoller, G.</sc>, Ueber Behördenorganisation, Amtswesen und
Beamtenthum im Allgemeinen und speciell in Deutschland
und Preussen bis zum Jahre 1713 [<sc>G. Schmoller</sc> och 
<sc>O. Krauske</sc>, Acta Borussica, I], Berlin 1894.

<sc>Schottmüller, K.</sc>, Die Organisation der Centralverwaltung in
Kleve—Mark vor der brandenburgischen Besitzergreifung
im Jahre 1609 [<sc>Schmoller</sc>, Forschungen, XIV: 4]. 
Leipzig 1897.

<sc>Schröder, R.</sc>, Lehrbuch der Deutschen Rechtsgeschichte. 3:te
Auflage, Leipzig 1899.

<sc>Seeliger, G.</sc>, Das Deutsche Hofmeisteramt im spæteren 
Mittelalter. Innsbruck 1885.

<sc>Seeliger, G.</sc>, Erzkanzler und Reichskanzleien. Innsbruck 1889.

<sc>Spahn, M.</sc>, Verfassungs- und Wirtschaftsgeschichte des 
Herzogtums Pommern von 1478 bis 1625 [<sc>Schmoller</sc>, Forschungen,
XIV: 1]. Leipzig 1896.

<sc>v. Sybel, H.</sc>, och <sc>v. Sickel, T.</sc>, Kaiserurkunden in 
Abbildungen, Text. Berlin 1891.

<sc>Valois, N.</sc>, Inventaire des arrets du conseil d'Etat (Regne de
Henri IV), I. [Inventaires et documents publiés par la 
direction générale des archives nationales], Paris 1886.

<sc>Vuitry, A.</sc>, Études sur le régime financier de la France avant
la révolution de 1789, Nouvelle série, I—II. Paris 1883.

*

<table o c>
<td><big>FÖRSTA PERIODEN</big>
<td><tab>
<td><h2>Konung Gustaf I:s personliga regering</h2>
<td>(1523—1560)
</table>

<table o c>
<td><big>I.</big>
<td><tab>
<td><h2>Den nya riksstyrelsens förutsättningar
och grundläggning.</h2>
<td>(1523—1538)
</table>

Regeringsmakten har inom germanernas statsbildningar en
personlig karakter. Den förkroppsligade sig i regenten själf;
han utöfvade den omedelbart, i egen person. När han behöfde
oeh använde medhjälpare, blefvo dessa rena verktyg för hans
personliga maktutöfning.

Sådana medhjälpare tog en furste helt naturligt i första
rummet bland sina fast anställda personliga tjänare, sitt följe,
sin hird. Tjänsten i regeringsärenden förenades därför med
tjänsten i furstens enskilda uppvaktning. Det fanns dem emellan
icke någon skillnad i karakter. Bådadera ägnades fursten 
personligen.

När fasta grupper af dylika funktioner i hans tjänst 
konsoliderade sig, uppstodo ämbeten<footnote>Jfr <sc>Loening</sc>, s. 115 f.; <sc>Schmoller</sc>, s. 16.</footnote>. Äfven i dessa ingick då
naturligen samma blandning af åligganden inom regeringen och
inom furstens enskilda uppvaktning. Ämbetena blefvo ämbeten
i dennes personliga tjänst, ej statens institutioner<footnote>Jfr <sc>Loening</sc>, s. 38, 111.</footnote>. Det fanns
ingen skillnad mellan hoftjänst och statstjänst; furstens hof 
inbegrep äfven organen för hans regering<footnote><sc>Schröder</sc>, s. 137 ff., 481 ff., 590 f.; <sc>Schmoller</sc>, s. 50 f.; <sc>Rehm</sc>, s. 569;
<sc>Rosenthal</sc>, <i>Gerichtswesen Baierns</i>, s. 236 ff.</footnote>.

I Sverige, där det germanska samhället fick utveckla sig
mera ostördt af främmande inflytelser än annorstädes, framträdde
denna regeringens personliga karakter i hela sin styrka. 
Landslagen känner inga andra medhjälpare för konungens utöfning af
styrelsen än <sp>rådet</sp>, och rådet utgjorde tydligtvis redan på 
landslagens tid en församling af provinsmagnater, ett magnum 
consilium, som ingalunda omgaf konungen för beständigt, utan endast
samlades för viktigare frågor. Till de ämbeten i konungens tjänst,
som redan nu utvecklat sig, tog lagen ingen hänsyn. Inför den
uppbar konungen ensam och personligen regeringen; huru han
organiserade sina medhjälpare, var hans ensak, ämbetena voro
konungens, ej statens.

De hade utvecklat sig ur hirden i analogi med hvad som
skett i andra stater, röja i namn och uppgifter en direkt 
påverkan af främmande mönster och hade liksom dessa att tillgodose
båda de sidor af konungens tjänst, som en senare tid åtskilt,
både hoftjänsten och regeringen. <sp>Drotsen</sp> och <sp>marsken</sp> voro
organ på samma gång för hirdens ledning och hofceremonielet
som för rikets styrelse i fredliga och krigiska värf. En <sp>kansler</sp>
biträdde konungen i uppsättande af skrifvelser och aktstycken,
vare sig deras innehåll rörde statsärenden eller konungens 
enskilda angelägenheter, en <sp>kammarmästare</sp> (<sp>camerarius</sp>) gick
honom tillhanda i allt, som rörde uppbörd och utgift<footnote><sc>E. Hildebrand</sc>, <i>Statsförfattn:s historia</i>, s. 40 f., 81, 124—128; 
<sc>H. Hildebrand</sc>, II: 110—117.</footnote>.

Den aristokratiskt-feodala strömning, som kännetecknar det
svenska samhällslifvet under 1300- och 1400-talen, grep 
emellertid in äfven på detta område. Rådets själfständighet i 
förhållande till konungen växte därhän, att det, ofta i öppen motsats
mot denne, blef inkarnationen af stormännens feodala 
sträfvanden. De höga ämbetena fingo en allt själfständigare ställning,
upphörde allt mera att vara regelbundet verksamma i konungens
tjänst. De blefvo till höga hedersvärdigheter, af aristokratien 
alldeles öfvervägande betraktade ur synpunkten af den socialt-politiska 
upphöjelse de beredde sina innehafvare, blefvo föremål för
dess anspråk på samma sätt som förläningarna. I unionens 
statsakter plägade stormännen införa bestämmelser om dessa och
andra dylika värdigheters besättande.

Detta innebar, att de ursprungligen kungliga ämbetena 
började öfvergå till <i>statens</i> institutioner. I terminologien gafs däråt
ett uttryck, då de betecknades såsom rikets, ej konungens: 
»Sveriges rikes marsk» o. s. v.<footnote><sc>Styffe</sc>, <i>Bidrag</i>, IV: 239, 243, 246, 251 f., 253 f., 296 f., 300 f., o. s. v.;
Jfr II: 279 f., IV: 269, 287; <sc>E. Hildebrand</sc>, a. a., s. 124, not 4, 126, not 2, 127.</footnote> Här framträdde en ny princip för

den högsta statsstyrelsen, en brytning i viss mån med dess 
personliga karakter, men färgad af tidens feodaliserande riktning.

Äfven denna utveckling har sina analogier inom sydligare
länder, men den inträdde i Sverige vida senare, och den stod
här ännu på sin höjdpunkt, då annorstädes statslifvet börjat åter
ombilda sig efter nya principer. Feodalismens krossande, den
splittrade statsmaktens återförening i furstens hand och daningen
af en ny ämbetsorganisation i hans tjänst utgjorde grundtemat
för århundradens samhällshvälfningar och strider, som i sin 
begynnelse och sitt förlopp naturligtvis inom olika stater framträda
på olika tider, men som mångenstädes redan fortgått genom 
århundraden, innan de med det tidskifte, som man kallat den nyare
tidens början, nådde sin afslutning. I Sverige åter faller just inom
1400-talet länsväsendets stora tid. Gent emot dess utveckling
förmådde konungadömet knappt ens bevara sin existens. Än
sammansmälte detta svenska konungadöme med grannstaternas,
än var det fullständigt suspenderadt, så under Medeltidens sista
halfsekel nästan oafbrutet.

När äfven i Sverige en motsatt strömning bröt fram, fick
denna en säregen art, betingad af det svenska samhällets i så
sällsynt grad bevarade gammalgermanska grundkarakter. De fria
bondemenigheterna reste sig, närmast mot unionskonungarna och
deras fogdar. Men ur deras kraftyttring framgick också en 
tendens till återställande af en nationell enhetlig statsmakt, och denna
tendens trädde småningom i medveten motsats mot stormansväldet. 
Den anknöt sig icke egentligen till konungadömet, hvars
nationella karakter för tillfället syntes omöjlig att upprätthålla,
utan tog gestalt i en myndighet, direkt framgången ur den 
revolutionära resningen: <sp>riksföreståndareskapet</sp>. 
Riksföreståndareskapet blef representanten för den ur bondemenigheternas
resning återuppväxande enhetliga svenska statsmakten.

Riksföreståndaren intog en sväfvande och egendomlig 
ställning. Hans myndighet var i grunden revolutionär och 
provisorisk, utan stöd i lag och häfd. Egentligen stod han blott som primus
inter pares bland de store. Hans styrka låg däri, att hans 
myndighet var själfva uttrycket för den kraftfulla allmogens inflytande
på statslifvet, i hans fortsatta förbindelse med denna allmoge, i
hans egenskap att vara dess ledare.

Härigenom bestämdes också karakteren af 
riksföreståndareskapets utöfning af statsmakten. Riksföreståndaren kunde ej gärna
äga vilja och förmåga att upptaga ett planmässigt organiserande
statsarbete, sådant som den legitima furstemakten annorstädes
utförde. Såg han äfven sitt namn och sin myndighet vinna en
viss häfd, så var och förblef dock denna myndighet i sig själf
provisorisk, och de danska konungarnas ständigt förnyade 
tronanspråk påminde oupphörligt härom. Till verkliga nydaningar
inom riksstyrelsen saknade han hvarje rättsgrund. Af hela sin
ställning var han för öfrigt hänvisad till att fylla 
regeringsplikterna i egen person. Endast genom ett beständigt personligt
framträdande inför bondemenigheterna kunde han bevara det 
personliga inflytande på dessa, hvarpå hela hans makt berodde. Ett
i fullaste mening personligt regemente måste blifva 
riksföreståndarnes styrelseform.

De till riksämbeten öfvergångna höga kungliga ämbetena
kunde i denna styrelse ej finna plats. Riksföreståndarne synas
ej ens hafva ansetts äga befogenhet att besätta dem<footnote><sc>H. Hildebrand</sc>, II: 115.</footnote>. Endast
rikskanslern funktionerade någon gång, och då närmast såsom
organ för det nästan själfständiga riksrådet. Denna värdighet
hade emellertid kommit ända därhän i feodalisering, att den 
blifvit fast förbunden med en prelatur, Strängnäs biskopsstol<footnote><sc>E. Hildebrand</sc>, a. a., s. 127.</footnote>.

Till slut var dock tiden inne för det nationella 
konungadömets återupprättande, och i naturlig anknytning till den 
föregående utveckligen var det ur riksföreståndareskapet, som det
framgick. Sammanhanget var icke endast yttre och tillfälligt.
Det nya konungadömet var den mognade frukten af den 
utveckling till statsmaktens rekoncentration, för hvilken 
riksföreståndareskapet utgjort ett provisoriskt uttryck och medel. Det uppväxte
ej blott i yttre, utan ock i inre mening omedelbart ur riksföreståndareskapet.

Hela det nya konungadömets karakter måste därföre komma
att i hög grad bestämmas af riksföreståndareskapets traditioner.
Konungen ärfde af riksföreståndarne den styrka, som låg i 
ställningen såsom korad folkchef, men också nödvändigheten att bygga
sin makt på en omedelbar samverkan med folkets menigheter och
vid dess utöfning bokstafligen fylla regeringens funktioner i egen
person. Den personliga regering, som varit egendomlig för det
gamla konungadömet, ingick med förnyad friskhet i det nya
konungadömets väsen.

*


När Gustaf Eriksson Vasa i juni 1523 genom rådets och
menige mans val upphöjdes från Sveriges rikes föreståndare till
dess konung, så behöfde detta i och för sig icke medföra många
eller stora förändringar i hans styrelses karakter. 
Riksföreståndarnes myndighet, ehuru aldrig närmare lagfästad till sitt 
innehåll, hade faktiskt i allmänhet taget kommit att sträcka sig till
ungefar samma områden, som Medeltidens styrelsemakt äfven i
en konungs hand omfattade: att skipa rätt och hålla allmän
frid och ordning i landet, för detta ändamål befalla öfver de
lokala förvaltningsorganen, leda förhållandet till andra stater och
förestå krigsväsendet<footnote>Jfr <sc>E. Hildebrand</sc>, <i>Statsförfattn:s historia</i>, s. 128.</footnote>. Dessa befogenheter voro naturligtvis ytterst
tänjbara. De <i>kunde</i> exploateras till en mycket stark 
regeringsmakt, men konungakronan behöfde i och för sig icke gifva dem
större innebörd, än de haft för riksföreståndarne. Det berodde
på den nye konungen själf och på tidsomständigheterna, i 
hvilken utsträckning han skulle kunna göra dem gällande.

Ej heller i formerna för regeringen behöfde därföre det nya
konungadömet starkare skilja sig från riksföreståndareskapet.

Konung Gustafs <b>råd</b> blef liksom unionskonungarnes och 
riksföreståndarnes sammansatt af provinsmagnater, andliga och 
världsliga, och sammanträdde endast på särskilda kallelser, antingen till
speciella rådsförsamlingar eller för att utgöra kärnan i herredagar
eller större riksmöten<footnote><i>SRA</i> I: 12, 15, 19, 21 ff., 29, 36, 39, 47.</footnote>. Rådslagen förblefvo form för rådets 
handläggning af konungens propositioner<footnote>Se exempelvis <i>SRA</i> I: 29.</footnote>, och detta kunde i 
öfverensstämmelse med den praxis, som under dess medeltida 
själfständighetsställning utbildats, äfven nu uppträda såsom en på
egen hand handlande korporation, afgifva försäkringar till 
konungen, utfärda skrifvelser till menigheten eller till utlandet<footnote><i>SRA</i> I: 6, 12, 44; <i>GR</i> I: 88, 98, 157, 159, 163, 165, II: 8, 10, III: 223.</footnote>. För
den löpande regeringen hade konungen af rådet såsom sådant
ingen hjälp.

<b>Riksämbetena</b> befunnos ej mera användbara. Konung
Gustaf tillsatte genast både <sp>hofmästare</sp> — Ture Jönsson — och
marsk — Lars Siggesson<footnote>Både hofmästaren och marsken nämnas redan i de vid Stockholms 
uppgifvande utfärdade dagtingebrefven (<i>GR</i> I: 90, 93). — Titeln hofmästare hade
under 1400-talet trädt i stället för drotstiteln; jfr <sc>E. Hildebrand</sc>, a. a., s. 126.</footnote> —, och dessa föra i viktigare aktstycken
regelbundet sina ämbetstitlar<footnote>Se exempelvis <i>GR</i> I: 102, 157, 163, 237, II: 9 f., 110, III: 5, 36, 82.</footnote>, men någon mot dem svarande

verksamhet i styrelsens värf kom aldrig i fråga. De andra höga
värdigheterna blefvo ej ens besatta<footnote>Jfr nedan s. 9, 15.</footnote>.

De enda organ, som lag och häfd stadgat, kommo sålunda
icke heller efter det nya konungadömets upprättande till 
användning i den egentliga riksförvaltningen. Behöfde konungen 
medhjälpare för denna, ankom det på honom själf att anskaffa sådana
på det sätt han fann lämpligast.

I någon mån kunde han tillgodose detta behof genom 
tillfälliga uppdrag till sådana rikets män, som härtill kunde vara
villiga och lämpliga. Särskildt för den högsta domsmaktens 
utöfning var denna utväg af gammalt vanlig. Konungen kunde
sitta till doms i egen person och ensam, men han kunde också
låta flera eller färre framstående män, mestadels rådsherrar, sitta
jämte honom i rätten, och ofta uppdrog han helt och hållet 
domsmakten åt sådana förtroendemän. Rådsherrar, stundom äfven 
andra frälsemän, kunde sålunda förordnas att afdöma mål, som 
hänskjutits till konungen i hofvet, eller att efter lagens bud å dennes
vägnar hålla räfst ute i landskapen<footnote><sc>E. Hildebrand</sc>, <i>Statsförfattn:s historia</i>, s. 287 f.; <sc>H. Hildebrand</sc>, II: 137 f.</footnote>.

Men dylika tillfälliga uppdrag kunde endast gälla enskilda
ärenden. I regel var konungen, nu liksom i äldre tider, i fråga
om biträde i regeringens värf hänvisad till sitt följe af 
personliga tjänare.

Och detta konungens följe skilde sig icke mycket från 
riksföreståndarnes eller ens från en samtida stormans. En storman
hade alltid en skara »svenner» med befälhafvare, somliga med
närmare begränsade åligganden och följaktligen med särskilda
tjänstetitlar<footnote>Jfr <sc>H. Hildebrand</sc>, II: 261—272.</footnote>. På samma sätt utgjordes också konungens följe
hufvudsakligen af en dylik svenneskara, endast talrikare än en
stormans. Den stod till honom principiellt i samma förhållande
som en riddares eller prelats svenner till sin herre, ett rent 
personligt, privat tjänsteförhållande. När medlemmar af detta följe
gjorde tjänst i regeringsärenden, voro de följaktligen icke något
slags statsfunktionärer, utan endast verktyg för konungens 
personliga handlande. Det var alldeles samma förhållande som 
fordom med den kungliga hirden.

Nu likasom under det äldre konungadömet gjorde sig också
behofvet af verktyg för konungens regeringshandlingar särskildt
gällande inom vissa hufvudområden och framkallade därigenom
en koncentrering af vissa uppgifter på särskilda poster. Af 
sådana kraf hade de, för hvilka drotsens och marskens 
befattningar fordom tillkommit, numera ej samma betydelse, och 
motsvarigheter till dem saknas därför i själfva hofvet. Däremot 
befunnos äfven nu särskilda anstalter behöfliga för konungens 
biträdande vid skrifvelsers eller urkunders uppsättande samt vid
uppbörd och utbetalning af hans och kronans medel. De poster,
som hade att tillgodose dessa kraf, återfinnas också i konung
Gustafs hof.

Konung Gustaf hade således en <b>kansler</b>. Denne är icke
att identifiera med unionstidens rikskansler. Rikskanslers 
värdighet omtalas aldrig efter Gustafs tronbestigning, vare sig för
Strängnäsbiskopen eller för någon annan. »Kansler» var en 
allmän benämning för en person, som tjänstgjorde i skrifgöromål,
hos hvem han än var anställd; Sturarna hade haft sin enskilde
kansler under riksföreståndaretiden<footnote>Svante Nilssons kansler herr Peder Jakobsson omtalas exempelvis i
en mängd bref, tryckta i <sc>Styffes</sc> <i>Bidrag</i> V: 110 f., 128, 188, 201, 231, 346
o. s. v.</footnote>, det samma hade i 
allmänhet varit fallet med framstående prelater och sannolikt äfven
världsliga stormän<footnote>Biskop Mats af Strängnäs talar om sin kansler i ett bref af 1509
(<sc>Alin</sc>, <i>Rådets sammansättning</i>, s. 10, not 5). Jfr <sc>Forssell</sc>, <i>Bidrag</i>, s. 47 f.</footnote>, och äfven vid denna tid omtalas biskop
Brasks kansler<footnote>Kon. t. Brask <sup>20</sup>/<sub>6</sub> 1523 (<i>GR</i> I: 97).</footnote>. Så var också konung Gustafs kansler endast
och allenast hans enskilde tjänare för skrifgöromålen, alldeles
icke någon fast riksämbetsman. Då i Sverige ännu endast 
kyrkans män besutto den bildning, som för en sådan tjänst var
erforderlig, så var konungen hänvisad till att taga sina kanslerer
bland dessa, och härigenom utpräglades ytterligare 
kanslerspostens karakter af personligt förtroendeuppdrag i konungens
enskilda tjänst. De män, som konungen tog till kanslerer, 
bibehöllo nämligen äfven under denna sin ställning sin kyrkliga rang,
fungerade i regel endast under någon kortare tid i sagda 
uppdrag och återvände därefter till kyrkan<footnote>I registraturet finnes en anteckning om att man vid konungavalet
bestämde, hvilken lösen som för förlänings- och fullmaktsbref samt dylika
handlingar skulle gifvas »Cancellario pro tempore et scriptoribus» (<i>GR</i> I: 64).
Här förutsättes tydligt, att kanslererna skulle komma att tid efter annan
ombytas.</footnote>. På hösten 1523 var
dekanen i Åbo, magister Erik Svensson, konungens kansler<footnote>Kungl. kvitto af <sup>1</sup>/<sub>11</sub> 1523, <i>GR</i> I: 171; jfr följande not.</footnote>,

men denne valdes snart till biskop i Åbo<footnote>Kon. till påfven <sup>2</sup>/<sub>11</sub> 1523, <i>GR</i> I: 172 f.</footnote>. I april 1524 intogs
kanslersposten af magister Sven Jakobsson, kanik i Skara.<footnote>Registraturanteckning af Sven Jakobsson själf, <i>GR</i> I: 199.</footnote> I
början af 1526 finner man i hans ställe magister Hans Scheel<footnote>Bref och registraturanteckn. af <sup>11</sup>/<sub>1</sub> och <sup>2</sup>/<sub>2</sub> 1526, <i>GR</i> III: 4, 49, 51.</footnote>,
men på hösten samma år mottog Sven Jakobsson åter värfvet<footnote>Registraturanteckn., <i>GR</i> III: 300, not. — <sc>Ödberg</sc>, <i>Sven Jakobi</i>, s. 5,
synes förbise, att Sven Jakobssons tjänstgöring såsom kansler ej sträckt sig
utan afbrott från år 1524 öfver de följande åren, utan afbrutits af Hans Scheels.</footnote>.

Äfven reformatorn Laurentius Andreæ har i den historiska
traditionen allt ifrån Peder Svart intill senaste tider gällt såsom
Gustaf I:s kansler under denna hans första regeringstid<footnote><sc>Peder Svart</sc>, s. 80, 94 f., 124.</footnote>. En
forskare har emellertid påvisat, att denne i tidens handlingar
aldrig nämnes såsom kansler, men väl regelbundet såsom 
<sp>secretarius</sp><footnote><sc>Alin</sc>, <i>Anteckningar</i>, s. 244.</footnote>. I åtskilliga andra fall synes man i Sverige under
denna period hafva fattat de båda titlarna kansler och secretarius
såsom liktydiga och användt dem utan åtskillnad om samma
personer<footnote>Det finnes exempel på att Sturarnes kansler Peder Jakobsson titulerats 
sekreterare (<sc>Styffe</sc>, <i>Bidrag</i>, V: 385), och det samma inträffar med 
biskop Brasks kansler, <i>GR</i> I: 138, 195.</footnote>, men här kan icke gärna så vara förhållandet, då 
samtidigt med att Laurentius Andreæ förde titeln secretarius andra
nämndes kanslerer. En skillnad måste hafva förefunnits, men
det förefaller, som om denna icke egentligen skulle hafva 
bestått däri, att den ena värdigheten bestämdt underordnades den
andra. Så ofta i den allmänna terminologien en gradering af
kanslers och sekreterares inbördes värdighet var genomförd,
plägade kanslern alltid vara den öfverordnade<footnote><sc>Bresslau</sc>, s. 406; <sc>Schröder</sc>, s. 485; <sc>Rosenthal</sc>, <i>Gerichtswesen Baierns</i>,
s. 541 ff., <i>Behördenorganisation</i>, s. 45 (not 2) ff.; <sc>Krusch</sc>, I: 209.</footnote>. Så kan ej
gärna nu hafva varit fallet. Laurentius Andreæ, konungens mest
förtrogne rådgifvare, kan ej hafva stått under befallning af dessa
jämförelsevis obetydliga kanslerer, som ej ens synas hafva haft
plats i rikets råd<footnote>Jfr ofvan gifna förteckning öfver kanslererna med <sc>Hildebrands</sc> 
rådslängd, <i>SRA</i> I: 830 ff.</footnote>. Men å andra sidan är ej heller antagligt,
att sekreteraren såsom sådan skulle i strid med den terminologiska 
regeln hafva varit direkt öfverordnad kanslern<footnote>Jfr <sc>Ödberg</sc>, a. a., s. 4 f.</footnote>. Måhända
betecknade titeln kansler som vanligt den, som i allmänhet hade
ledningen af skrifgöromålen sig ålagd, medan benämningen 
secretarius här togs i en specificerad bemärkelse, så att den i 
enlighet med sin bokstafliga betydelse angaf, att innehafvaren 
särskildt hade att lägga hand vid de »sekreta», de hemliga och
viktiga handlingarna. Detta skulle väl motsvara Laurentius 
Andreæ's säregna förtroendeställning. Anknytningspunkter i den
utländska terminologien för en dylik användning af sistnämnda
titel saknas icke alldeles<footnote><sc>Bresslau</sc>, s. 243; <sc>Schröder</sc>, s. 488. Jfr <sc>Rundgren</sc>, s. 62.</footnote>.

Inom ett par år finner man ytterligare en »sekreterare» i
konung Gustafs tjänst, tysken Ulf Gyler<footnote>Handlingar från 1526 i <i>GR</i> III: 51, 403, 409.</footnote>. Om hans ställning i
förhållande till kanslern och den andre sekreteraren, 
Laurentius Andreæ, upplysa icke källorna. Dock synes titeln äfven i
detta fall kunna tolkas på liknande sätt: den tyske sekreteraren
intog förmodligen äfven han ett slags särställning såsom 
tjänsteman för utrikes skriftväxling. Att den i betydenhet ej kunde
jämföras med Laurentius Andreæ's, faller af sig själf. Detta
visar sig äfven däri, att Ulf Gyler ibland också endast nämndes
såsom simpel skrifvare<footnote><i>GR</i> III: 168. — I ett bref af år 1525 talar konungen om »Jon 
Jonsson vår secretarii skrifvare», <i>GR</i> II: 206. Det är ej klart, om detta uttryck
betecknar en »sekreterarens (L. Andreæ's?) skrifvare» eller en konungens 
»sekrete skrifvare», d. v. s. sekretererare.</footnote>.

Det fanns nämligen också åtskilliga lägre tjänare för 
skrifgöromål, som icke hade några titlar i egentlig mening, utan 
endast efter sin sysselsättning helt allmänt kallades <b>skrifvare</b>.
Kansler och sekreterare räckte ej ensamma till för dessa 
göromål utan hade under sig dylika skrifvare<footnote>Redan i den ofvan (s. 9, not 4) anförda anteckningen om den vid
konungavalet bestämda lösen för vissa handlingar talas om både kansler och
skrifvare.</footnote>. Dessa skrifvare
voro helt enkelt en afdelning af konungens svenner, den 
afdelning af dessa, som speciellt hade skrifarbetet till sin uppgift<footnote>I den äldsta bevarade räkenskapsboken för konungens hof, af år 1527,
äro »skrifvare i kanseliet» en underafdelning under hufvudrubriken »Svennalön».
<i>RKB, KA;</i> jfr nedan sid. 27.</footnote>.

Alla dessa organ för skrifarbetet sammanhöllos genom sin
gemensamma uppgift till en enhet. Detta kom till uttryck 
genom termen <b>kansliet</b>. Den synes hafva användts dels i en
— grundläggande — lokal betydelse, för att beteckna det rum,
där arbetet utfördes, dels såsom sammanfattande benämning för

alla dess organ<footnote>Bref och anteckningar från år 1526 i <i>GR</i> III: 29, 216, 260, 295. Jfr
föregående not.</footnote>. Att »kansliet» sålunda betecknades såsom
ett enhetligt kollektivorgan, innebar ovedersägligen en 
grundläggande utgångspunkt för en organisation. Men längre hade
man icke kommit. Om en reglering af förhållandet mellan 
kansler, sekreterare och skrifvare eller mellan dessa sistnämnda 
inbördes förmäles intet.

Kansliet såsom sådant, både dess högre och dess lägre
medlemmar, hade uteslutande en teknisk uppgift, att uppsätta
och utskrifva bref och aktstycken. Med dessas innehåll, med
realiteten af de regeringshandlingar, som däri uttrycktes, hade
de i och för sig intet att skaffa. Kansliet var principiellt rätt
och slätt det personliga konungadömets verktyg för expeditionen, 
ej ett rådgifvande eller praktiskt administrerande organ.

Detta hindrade dock icke, att konungen <i>kunde</i> påkalla
kanslitjänstemannens råd eller tjänst äfven för utförande af en
positiv regeringshandling. Det stod honom fritt att på detta
sätt anlita hvem som helst af sina tjänare; hvar och en af
dessa stod till honom i en allmän personlig tjänsteställning och
tjänsteskyldighet, inom hvilken specialåligganden, sådana som
kansliets, endast utgjorde en hufvuduppgift för vanliga fall, som
efter hans bepröfvande när som helst kunde öfverskridas. Just
hvad kansliet beträffar gafs därtill oupphörligt tillfälle genom
själfva arten af dess arbete, som bragte det i ständig 
omedelbar beröring med konungen vid regeringsärendenas behandling.
Hvarje kansler hade också af gammalt faktiskt plägat blifva en
förtrogen rådgifvare åt sin herre, och sannolikt få därför Gustaf
I:s kanslerer äfven i sin mån betraktas såsom sådana. Att 
sekreteraren Laurentius Andreæ intog en dylik plats, är säkert.
De lägre kanslitjänarne fingo likaledes stå till tjänst på annat
sätt än i skrifarbete, när så föll sig. Ulf Gyler reste år 1526
såsom konungens sändebud till Tyskland och Danmark<footnote>Bref och anteckningar i <i>GR</i> III: 49, 51, 168 f., 403, 411.</footnote>, och
skrifvare utsändes med bud och bref eller i uppdrag af olika
slag<footnote>Jfr <sc>Forssell</sc>, <i>Bidrag</i>, s. 48; <sc>Reuterdahl</sc>, IV: 454.</footnote>.

I omedelbart samband med handlingarnas uppsättande och
utskrifning stod deras registrering. <sp>Registratur</sp>, innehållande
kopior eller utdrag af utgående eller inkommande skrifvelser
eller andra handlingar, fördes redan tidigt under Medeltiden vid

kyrkliga institutioner, de yngre Sturarne läto såsom 
riksföreståndare hålla sådana, och äfven ett registrum regni omtalas<footnote><sc>E. Hildebrand</sc>, <i>Statsförfattn:s historia</i>, s. 60.</footnote>.
Från 1520-talet finnes ett biskop Brasks registratur<footnote><i>Medd. från RA</i> h. I , s. 6l, not.</footnote>. På samma
sätt fördes nu äfven registratur i konung Gustafs kansli, tidtals
af kanslern i egen person<footnote>a. a. s. 61; <i>GR</i> III: 300, not af utgifvaren. Jfr <i>GR</i> I: 199.</footnote>. De lämna emellertid i sitt 
nuvarande skick i fråga om fullständighet och ordning mycket
öfrigt att önska<footnote>I det äldsta registraturbandet (<i>RR</i>, band B) äro en mängd bref från
olika år sammanförda så godt som utan ordning om hvarandra. Det andra
synes vara i hufvudsak fördt någorlunda i följd för åren 1526—1528.</footnote>.

<br>
Liksom konung Gustaf hade kanslerer, så hade han också
<b>kammarmästare</b>, men ej heller dessa voro efterföljare till 
Medeltidens aristokratiske stordignitärer med motsvarande titel. 
Konung Gustafs kammarmästare voro, alldeles på samma sätt som
kanslererna, hans personlige tjänare och togos liksom dessa
bland den prästerliga bildningens nödtorftigt skolade alumner,
synbarligen till och med ur en lägre sfär. Endast tvenne 
kammarmästare äro bekanta från de första åren: en mäster Larens, som
år 1525 efter att hafva lämnat konungens tjänst sattes till kyrkoherde
i Mora<footnote>Till Mora socken <sup>12</sup>/<sub>11</sub> 1525, <i>GR</i> II: 246.</footnote>, och en mäster Olof<footnote>Kvittobref af <sup>1</sup>/<sub>4</sub> 1525, a. a. II: 61.</footnote>, förmodligen samme mäster Olof
Bröms, som senare framstår såsom en synnerligen verksam 
tjänsteman på det finansiella området<footnote>Bref af 1527 i a. a. IV: 23, 50, 365, 389. Jfr nedan sid. 25 ff.</footnote>.

Af kammarmästarnes verksamhet under denna tid hafva
icke många spår blifvit bevarade. Samhällsförhållandena voro
också sådana, att den centrala finansförvaltningen kunde försiggå
i de enklaste former. Endast en ringa del af Sveriges rike
hade den senare Medeltidens länsväsende lämnat kvar under
konungens direkta förvaltning<footnote><sc>Forssell</sc>, <i>Historia</i>, s. 20 ff.</footnote>, och af den förhärskande 
naturahushållningen följde, att största delen af inkomsterna genast 
användes för kronans utgifter i den landsdel, där de utgingo<footnote>Jfr <sc>Forssell</sc>, <i>Bidrag</i>, s. 83 f.</footnote>.
Man kan endast antaga, att kammarmästaren i öfverensstämmelse 
med tjänstenamnets betydelse i allmänhet fått funktionera
så väl vid uppbörd af inkommande medel och dessas 
utbetalning som vid granskningen af de redovisningar, som affordrades
fogdar och andra kronans lokala finansorgan. I ett formulär
till kvittenser för de redovisningar, som afgåfvos från 
förläningarna, synbarligen härrörande från år 1526, finnes en parentes,
hvari kammarmästarens närvaro vid räkenskapens afläggande
omnämnes<footnote><i>GR</i> III: 349.</footnote>. Dock funnos härutinnan inga fasta regler. 
Naturligtvis kunde konungen i egen person handlägga dylika 
ärenden, när så föll sig lämpligt — nyssnämnda kvittensformulär
är också hållet i hans namn — och när han behöfde hjälp, var
det ingalunda endast kammarmästaren, som han anlitade. Äfven
andra konungens tjänare, t. ex. kanslern eller skrifvarne, eller
andra personer, som tillfälligtvis voro till hands, kunde få 
biträda<footnote>Kvitto på räkenskap, aflagd i närvaro af kanslern mäster Erik, 
ärkedjäknen Laurentius Andreæ samt borgmästaren i Söderköping Anders 
Simonsson, dat. <sup>1</sup>/<sub>11</sub> 1523, <i>GR</i> I: 171.</footnote>. Det hände ock, att uppdrag af denna art lämnades åt
framstående personer ute i den landsdel, som däraf berördes<footnote>Till Måns Bryntesson <sup>17</sup>/<sub>5</sub> 1525, att electus i Skara och mäster Sven
skola höra hans räkenskap. Till electus i Skara och Måns Bryntesson <sup>26</sup>/<sub>2</sub>
1527 att anamma räkenskap af en fogde. <i>GR</i> II: 47, IV: 79.</footnote>.

Vid herredagen i Vadstena i oktober 1524 föreslog 
konungen och tillstyrkte rådet, att för utrönande af riksens ränta
befallningsmän och fogdar skulle åläggas att uppskrifva hvar
och en sin uppbörd af kronans medel i alla skattetitlar, samt
att dessa uppgifter sedan skulle stiftsvis sammanfattas i register,
för att slutligen på grundval af dem en gemensam längd öfver
hela riket måtte kunna upprättas att användas vid räkenskapernas 
granskning<footnote>Konungens propositioner, p. 8, rådets svar, p. 7, <i>SRA</i> I: 24, 28.</footnote>. Det är dock ej kändt, att denna plan vid
ifrågavarande tidpunkt kommit till utförande. Ej heller finnas
några redogörelser för kronans inkomster och utgifter under
dessa första år i behåll<footnote>Jfr nedan sid. 27.</footnote>.

<br>
Så enkla voro organen för konung Gustaf I:s begynnande
regering. Underrättelserna äro knapphändiga, ty i denna 
primitiva styrelse användes endast i mycket inskränkt grad 
skriftliga former. Hela förbindelsen mellan konungen och de 
tjänare, som biträdde honom i regeringen, högre och lägre, var
omedelbar, personlig, muntlig. De hörde till hans närmaste 
omgifning och följde honom regelbundet. Den muntliga 
meddelelsen mellan konungen och hans medhjälpare förhindrades därföre
icke därigenom, att den förre icke egentligen hade något fast
residens, utan efter urgammal sed ofta reste mellan olika slott
och landsdelar. Stundom kunde det vara särskilda 
omständigheter, som påkallade hans närvaro i en viss landsdel, men äfven
därförutan hade konungen skäl att sålunda hålla sig på rörlig
fot. Dels behöfdes hans personliga ingripande i landets olika
trakter, dels följde det af naturahushållningen, att de för hofvets
underhåll disponibla inkomsterna borde förtäras på ort och ställe.

I alla afseenden öfverensstämde således regeringsorganens
ställning och natur med konungadömets rent personliga karakter.
De voro i grunden endast verktyg för vissa tekniska enskildheter
i konungens personliga maktutöfning.

Några ämbetstitlar förekommo — kansler, kammarmästare,
sekreterare, om denna titel kan såsom sådan uppfattas —, men
de karakteriserade endast i allmänhet en viss hufvuduppgift för
vederbörandes tjänsteverksamhet, utan att denna däraf ovillkorligt
begränsades. Allt berodde på konungens personliga 
bestämmande efter personliga hänsyn. Här framträdde sålunda med
det nya konungadömet några begynnelser till en utveckling af
nya ämbeten af alldeles samma art som de, hvilka det gamla
konungadömet på sin tid hade skapat, men som sedan öfvergått
till aristokratiska riksämbeten. Men dessa begynnelser till nya
ämbeten voro åter baserade på en rent personlig tjänsteställning
till konungen och framstodo endast i vida konturer<footnote>Det förtjänar anmärkas, att själfva orden »ämbete» och »ämbetsman»
i denna tids språkbruk hade en ytterst obestämd betydelse, vida mera vidsträckt
än den moderna. Nästan hvilken regelmässig sysselsättning som helst, vare
sig i konungens tjänst eller i ett privat yrke, svnes man hafva kunnat kalla
ämbete. Konungen talade om sina fogdar och ämbetsmän, och i sådant fall
betecknade sistnämnda ord synbarligen hans tjänstemän — <i>GR</i> I: 107, 129,
169, 214 ff., 255, 259 — men ej mindre ofta förekommer »ämbete» i 
betydelsen af handtverk och ämbetsmän liktydigt med handtverkare, <i>GR</i> I: 154, 242,
255, 259, II: 174, III: 323. — På samma sätt användas dessa ord äfven under
följande tid; jfr <i>GR</i> VII: 430, 460, 495, IX: 27, X: 203, XI: 218 med IV: 138,
303, X: 18, 173, XI: 213 (»skräddare-ämbetet») XVI: 4, XVI: 623. Termen
»ämbete» kvarstod i skråförfattningarna intill vårt århundrade.</footnote>.

*

Den primitiva anordningen af konung Gustaf I:s tidigaste
regering stod i proportion till regeringsmaktens traditionella 
innehåll. Men det visade sig snart, att det nya konungadömet, tack
vare innehafvarens personliga öfverlägsenhet och gynnsamma
tidsomständigheter, var mäktigt af en utomordentlig utveckling.
Ej ett halft årtionde hade konung Gustaf burit kronan, innan
han kunde rikta dråpslaget mot kyrkans själfständighet, lägga
dess ofantliga materiella besittningar under sin förvaltning och
dess andliga maktområde under sin kontroll och ledning. Inom
kort kan man äfven konstatera hans seger öfver det adliga 
länsväsendet i dess medeltida form, länsherremaktens ombildande till
en provinsförvaltning vid fogdeförvaltningens sida och bådaderas
inträde i den strängaste underdånighet under konungen. Den
stora samhällshvälfning, som öfverallt kännetecknar den moderna
statens grundläggning, genomfördes nu ändtligen äfven i Sverige.
Den splittrade statsmakten samlades i konungens hand, hela
landet drogs in under hans omedelbara regering, denna regering
utsträcktes äfven öfver kyrkans hittills afskilda verksamhetsfält.

Kunde väl då, äfven när konungamaktens innehåll i denna
oerhörda grad växte, de hittillsvarande hjälpmedlen för dess 
utöfning förblifva tillräckliga? Måste ej jämsides med denna den
kungliga myndighetens utveckling också dess organ i 
motsvarande grad utvecklas?

Inom detta område så väl som inom de flesta andra har
man att till en början betrakta det första årtiondet efter den
stora Västeråsriksdagen såsom en period för sig. Under åren
1527—1538 fortgick arbetet med den nya statsordningens 
utdaning tämligen jämnt och följdriktigt på den lagda grundvalen.
Sedan tillkommo främmande element, som i många afseenden
gåfvo utvecklingen en förändrad karakter och därför inledde en
ny tid.

<br>
Den stora nydaningen förmedlades genom en samverkan
mellan konung och undersåtar af hittills icke sedd omfattning.
I en mångfald af växlande former drogos rikets gode män och
adel, präster, städer och menigheter in i den nya 
statsorganismens arbete. Konungen sökte införa alla rikets »ständer», högre
och lägre, under sin ledning i statens tjänst. Samarbetet 
koncentrerades vid möten mellan konungen och ständerna, större
och mindre, allmänna och provinsiella, och blef på så sätt också
ett medel för den högsta riksförvaltningen i ordets vidsträcktaste
bemärkelse<footnote><sc>Hjärne</sc>, <i>Reformationstidens statsskick</i>, s. 35—41.</footnote>. För den egentliga, löpande administrationen var
det naturligtvis endast en omslutande ram. De dagliga 
regeringsbestyren måste gå sin gång äfven mellan mötena.

<b>Rådet</b> intog själffallet den främsta platsen bland ständerna
i detta samarbete, utgjorde som förr kärnan för de flesta 
allmänna möten och afgaf äfven särskilda rådslag. I själfva den
centrala administrationen medverkade däremot dess medlemmar
ej heller under den nya statsutvecklingen på annat sätt än 
genom särskilda uppdrag, framför allt vid dömande af konungs
dom. Några forskare hafva uppgifvit, att år 1527 beslut blifvit
fattadt om att rådsherrarna turvis skulle åtfölja konungen med
ombyte hvarje månad<footnote><sc>Alin</sc>, <i>Sveriges nydaningstid</i>, s. 223: <sc>G. O. Berg</sc>, s. 30; Jfr 
<sc>E. Hildebrand</sc>, <i>Statsförfattn:s historia</i>, s. 264.</footnote>. Det uttalande af rådet, hvarpå denna
uppgift stödjer sig, torde dock endast afse en tillfällig anordning.
Konungen hade tydligen framställt en begäran till rådsherrarna,
att några af dem skulle stanna hos honom tills vidare, och de
förklarade sig därtill villiga, om blott konungen ville bestämma,
huru många han önskade behålla hos sig, samt om vidare
dessa ej behöfde stanna längre än vid pass en månad och under
denna tid finge underhåll af konungen. Af allt att döma var
det vid den stora Västeråsriksdagens slut, som detta skedde,
alltså vid en i många afseenden afgörande tidpunkt, då konungen
väl kunde hafva skäl till en så extraordinär åtgärd som att för
någon tid försäkra sig om några rådsherrars ständiga närvaro
vid hofvet<footnote>Rådets svar till konungen tryckt i <i>SRA</i> I: 101. Om dess datering se
sammastädes.</footnote>.

Att indraga <b>riksämbetena</b> i centralförvaltningen kom ej
heller i fråga. När Ture Jönsson efter det misslyckade 
Västgöta-upproret flydde ur landet och hofmästarens värdighet 
således blef ledig, visade sig till fullo, huru föga praktisk betydelse
konungen tillmätte den: den blef icke vidare besatt. 
Riksmarsken Lars Siggesson gjorde endast tjänst på samma sätt som
de öfriga rådsherrarna, i tillfälliga uppdrag.

Det är således inom kretsen af konungens personliga
tjänare vid hofvet, som man har att söka en utveckling af 
centralregeringens organ och former.

Såsom <b>kansler</b> kvarstod Sven Jakobsson under år 1527,
måhända också 1528<footnote>Han omtalas såsom sådan i flera kungliga bref från 1527, <i>GR</i> IV:
78, 104, 298, 350. <sc>Ödberg</sc>, <i>Sven Jacobi</i>, s. 8, tar för gifvet, att det var i 
egenskap af kansler, som Sven Jakobsson deltog i gränsmötet i Nylödöse aug.
1528, men titeln förekommer icke i handlingarna.</footnote>. Med år 1529 finner man i hans ställe

kaniken i Upsala, magister Henrik Sledorn<footnote>Enligt en anteckning om de under hans kanslerstid utgångna 
förläningsbrefven skulle han hafva varit kansler allt ifrån jan. 1529 (<i>GR</i> VI, 
Tillägg). Själf kallar han sig kansler <sup>12</sup>/<sub>6</sub> 1529 och omtalas såsom sådan <sup>8</sup>/<sub>12</sub> 1530
(a. a. VI: 126, VII: 206; jfr VI: 21). Ett försvarelsebref, hvari han nämnes
kanik, föreligger af <sup>30</sup>/<sub>7</sub> 1523 (a. a. I: 113).</footnote>. Denne 
entledigades vid nyårstiden 1531 och återtog sin kyrkliga befattning<footnote>Registraturanteckn. <sup>1</sup>/<sub>1</sub> 1531, a. a. VII: 227; jfr VII: 228.</footnote>,
och ett halft år senare förordnades Olaus Petri, reformatorn, till
kansler<footnote>Den 13 eller 14 juni 1531. Jfr registr. ant., a. a. VII: 362, med hans
egen uppgift i sina själfbiografiska anteckningar, <sc>Thyselius</sc>, II: 348.</footnote>. Han synes dock icke hafva funnit sig väl i denna
ställning, som uppenbarligen föga passade för en så själfständig
natur som hans. En person, som med all säkerhet var väl
underrättad, Laurentius Andreæ, berättar i ett förtroligt bref i
nov. 1532, att mäster Olof då hoppades snart blifva fri från sin
kanslerspost<footnote>Laurentius Andreæ till Sven Jakobsson, die animarum (2 nov.) 1532:
»Ego a servimine M<sup>tis</sup> suae pæne nunc absolutus, non libenter me de causis
ac negotiis inposterum intromitto. Sicut et M. Olaus sperat in brevi posse 
absolvi a sigillo et M. Christopherum in locunt eius substitutum iri.» <i>(AH, Kyrka
och Skola, RA)</i>.</footnote>. Ett halft år senare, på våren 1533, fick han
också lämna den<footnote>Reg. ant. »tempore Erici» 1535, <i>GR</i> VIII: 232, not.</footnote>.

I nyssnämnda bref talar Laurentius Andreæ också om att
han själf numera var nästan skild från konungens tjänst<footnote>Laurentius Andreæ till Sven Jakobsson, die animarum (2 nov.) 1532:
»Ego a servimine M<sup>tis</sup> suae pæne nunc absolutus, non libenter me de causis
ac negotiis inposterum intromitto. Sicut et M. Olaus sperat in brevi posse 
absolvi a sigillo et M. Christopherum in locunt eius substitutum iri.» <i>(AH, Kyrka
och Skola, RA)</i>.</footnote>. Med
hans förtroendeställning var det således då slut. Sekreteraretitel
har om honom icke anträffats efter 1527<footnote>Han begagnar den själf i ett par bref till abbedissan Ingegerd i Sko af
detta år, <i>AH</i>, a. saml. — <sc>Rundgren</sc> uppger — s. 146 — att Laurentius
Andreæ afgick från »kansleriatet»(!) i oktober 1531, men utan att på något
sätt styrka sin uppgift. Likaså <sc>Ahnfelt</sc>, s. 158.</footnote>; dock kan detta mycket
väl bero på en tillfällighet. Säkerligen anlitades han äfven senare
i viktigare kanslisaker.

Då Laurentius Andreæ berättade om Olaus Petri’s trötthet
vid kanslerns värf och sin egen onåd, visste han också att 
uppgifva, hvem som skulle blifva den förres efterträdare: magister
Kristofer Andersson. Kristofer Andersson var en frälseman, som
efter att i utlandet hafva förvärfvat magistergraden ingått i 
konungens kansli och år 1532 förde titeln secretarius<footnote>Handlingar af <sup>9</sup>/<sub>6</sub> och <sup>9</sup>/<sub>7</sub> 1532, <i>GR</i> VIII: 101, 387. Om hans utländska
studier jfr hans bref till kon. <sup>4</sup>/<sub>4</sub> 1530, dennes bref till biskop Sven i Skara <sup>29</sup>/<sub>6</sub>
s. å., a. a. VII: 461, 137.</footnote>. Planen att
sätta honom till kansler efter Olaus Petri torde dock icke hafva
kommit till utförande. Han begaf sig snart åter till utlandet,
måhända redan innan Olaus Petri definitivt afgått<footnote>1533 års reg. innehåller ingen antydan om att han detta år tjänstgjort
i kansliet, han saknas likaledes i årets aflöningslängd för dettas personal — jfr
nedan s. 20 —, och af ett konungens bref till honom, dat. <sup>26</sup>/<sub>5</sub> 1534, framgår,
att han då någon tid vistats utrikes (a. a. IX: 117).</footnote>. På våren
1534 erbjöd han härifrån ånyo konungen sina tjänster och fick
då ansluta sig till en svensk beskickning, som afgått till 
Danmark, för att biträda denna vid diplomatiska aktstyckens 
uppsättande<footnote>Anf. kungl. bref af <sup>26</sup>/<sub>5</sub> 1534.</footnote>. Sedan använde konungen honom upprepade gånger
i diplomatiska uppdrag<footnote>Instr. för beskickningar till Holstein, Danmark, Preussen, af <sup>25</sup>/<sub>7</sub> 1534,
(<sup>24</sup>/<sub>3</sub>?) 1535, <sup>1</sup>/<sub>4</sub>, <sup>16</sup>/<sub>6</sub> 1537, a. a. IX: 180, X: 89, XI: 281, 326.</footnote>, men synes däremot endast tillfälligtvis
hafva tagit honom i anspråk för den egentliga kanslitjänsten vid
hofvet<footnote>Se nedan sid. 23. Magister Kristofer står i reg. antecknad såsom 
koncipist till en mängd bref af mars 1535, a. a. X: 39, 44, 60, 62, 70, 76, 81, 84,
89. — En Ericus Enari, som på samma sätt antecknats såsom koncipist till ett
par bref från denna tid, är för öfrigt obekant.</footnote>. Hvarken kanslers eller sekreterares titel tillades honom
under denna tid.

I själfva verket tillsatte konungen icke alls någon kansler
efter Olaus Petri’s afgång. Huru tillfälligt och personligt det 
uppdrag var, som betecknades med denna titel, framgår klarligen
häraf. Ämbetet, om man så vill kalla det, hade ej nått större
stadga, än att det utan vidare kunde försvinna<footnote>Om försök att anskaffa en »tysk kansler» se nedan sid. 22.</footnote>.

Hvad titeln <b>sekreterare</b> angår, är redan anmärkt, att 
Laurentius Andreæ ej vetes hafva burit den efter 1527 och Kristofer
Andersson endast under 1532. Sekreterare nämndes för öfrigt
fortfarande Ulf Gyler, så länge han förblef i konung Gustafs
tjänst<footnote>Se exempelvis handlingar från 1529 i <i>GR</i> VI: 29, 67, 350.</footnote>, eller intill år 1534, då han rymde ur landet<footnote>Hans afvikning omtalas i bref och instr. af 7 och 10 aug. 1534, a. a.
IX: 204, 228.</footnote>. På 
1530-talet gafs titeln åt Klemet Hansson, en svensk skrifvare, som tidigt
kommit i konungens tjänst och förvärfvat dennes synnerliga 
förtroende<footnote>Han står bland skrifvarne i den första kända aflöningslängden för dessa,
af 1527 (1527 års <i>RKB, KA</i>; jfr nedan sid. 27 ). Sekreteraretiteln användes
exempelvis i ett kungl. bref af <sup>30</sup>/<sub>1</sub> 1533; jfr bref af <sup>3</sup>/<sub>10</sub> 1534, <sup>28</sup>/<sub>1</sub> 1535 (<i>GR</i>
VIII: 177, IX: 282, X: 22). — Enskilda skribenter kunde t. o. m. titulera honom
kansler — så en Knut Söffrinsson i ett bref af 1535, <i>AH</i> —, men detta var
en ren anomali. Jfr <sc>Thyselius</sc>, II: 93.</footnote>.


Både Ulf Gyler och Klemet Hansson omtalas emellertid
mycket ofta såsom blott skrifvare: »Ulf skrifvare», »Klemet 
skrifvare»<footnote>Ett par bref af 1529, <i>GR</i> VI: 41, 73; nyss anförda af <sup>3</sup>/<sub>10</sub> 1534, <sup>28</sup>/<sub>1</sub>
1535. Klemet Hansson står regelbundet i lönelängden öfver skrifvarna — så
för öfrigt äfven mäster Kristofer år 1532 — men icke Ulf Gyler.</footnote>. Stundom kunde det heta »vår secretarius Ulf skrifvare»<footnote>a. a. VI: 29, 67.</footnote>.
Häraf synes framgå, att den till sin betydelse hitintills tämligen
obestämda sekreteraretiteln under 1530-talet fått en jämförelsevis
blygsammare innebörd än den, som anknöt sig till Laurentius
Andreæ’s värdighet. Den gafs åt medlemmar af själfva kansliet,
äfven af den simpla skrifvareklassen, såsom en viss personlig 
utmärkelse framför de öfriga skrifvarne, men ej mera regelbundet,
än att vederbörande också lika väl kunde benämnas skrifvare.

<b>Skrifvare</b> fortfor att vara den allmänna benämningen för
skrifarbetets lägre organ. Allt ifrån 1527 finnas för åtskilliga år
längder öfver den till skrifvarne utgående aflöningen, som gifva
upplysning om deras antal. Det uppgår i 1527 års längd till 9,
på våren 1532 till 11, 1533 till 12, 1534 till 10, 1537 till 11, 1538
till 9<footnote>1527, 1552, 1533, 1538 års <i>RKB, KA</i>; Herr Eskils utgiftsbok för 1534,
<i>AH, Militaria, RA</i>; d:o f. 1537 — »valborgsmesselön», en »Salbergs-skrifvare»
frånräknad — <i>Aflön. reg., RA</i>.</footnote>. Antalet var således, naturligt nog, icke fixeradt. 
Konungen anställde så många, som vid hvarje tidpunkt behöfdes och
kunde anskaffas. I en del af dessa längder äro konungens 
»kapellaner» införda under gemensam rubrik med skrifvarne och 
följaktligen medräknade i de angifna siffrorna<footnote>»Skrifvares och kapellaners lön» lyda rubrikerna f. 1533 ff. år.</footnote>. Detta visar, att de
stodo skrifvarne mycket nära; troligen fingo de vid behof göra
samma tjänst som dessa. Egendomligt är, att antalet icke 
egentligen synes hafva stigit under de tio åren efter 1527, oaktadt
den oerhörda utvidgningen af centralregeringens arbetsfält under
denna tid.

Termen kansliet brukades fortfarande dels för att beteckna
lokalen för skrifgöromålen, dels såsom kollektivbenämning för
tjänstemännen<footnote>Se exempelvis <i>GR</i> VI: 2, 340, VII: 137, XI: 69.</footnote>. Någon utveckling i organisatoriskt hänseende
kommer icke till synes i dess användning.

Det kan väl anses som själfklart, att kanslern i allmänhet
var kansliets chef. Tillfälligtvis förekomma också direkta 
hänsyftningar på denna hans chefsställning, i det att ett par 
anteckningar om kanslerers afgång fått den formuleringen, att 
vederbörande aflämnat kansliet eller sin befallning inom kansliet<footnote>»Mäster Henrik blef utåf med secretet och den befallning han haft
hade i kancellerit», »Mäster Olof blef åf med kancellarit», <i>GR</i> VII: 227, VIII: 232.</footnote>. I
denna befallning bör väl hafva legat, att kanslern fördelade 
arbetet, instruerade och öfvervakade det samma. I några andra
anteckningar af denna art uttryckes kanslerers tillträde eller 
afgång så, att de mottagit eller aflämnat det kungliga sigillet<footnote>»Mäster Henrik Sledorn blef af med secretit», »Mäster Olaf Petri 
anammade sigillum domini», a. a. VII: 227, 362. Jfr föreg. not och anteckningar af
1524 och 1526, a. a. I: 199, III: 300.</footnote>.
Här visar sig, att sigillets vård och handhafvande intog en 
central plats bland deras åligganden. Men närmare upplysningar
saknas alldeles såväl rörande kanslerns funktioner såsom 
sigillbevarare som rörande hans utöfning af den ledande myndigheten
inom kansliet.

Endast i den mån själfva arten af de olika uppgifter, som
kansliet hade att fylla, omedelbart föranledde en reglerande 
arbetsfördelning, är det möjligt att urskilja en sådan. En ej ringa
del af de från kansliet utgångna handlingarna torde hafva 
dikterats eller till större eller mindre partier stiliserats af konungen
själf. Hans personlighet framträder mångenstädes på ett så 
lefvande sätt, att detta ej kan lida något tvifvel. Klart är 
emellertid, att så ej kunnat ske med alla. Ofta måste konungen hafva
nöjt sig med att gifva befallning om aktstyckets uppsättande och
föreskrifva dess hufvudsakliga innehåll samt öfverlåtit koncipering
och redigering åt kanslitjänstemän. För en del af dessa 
aktstycken kunde då i något afseende en speciell insikt vara erforderlig,
så att de icke kunde öfverlämnas åt hvem som helst. Åtskilliga
kunde sålunda på grund af innehållets vikt endast förtros åt 
framstående koncipister. Så har man spårat Laurentius Andreæ's
penna i en mängd viktiga handlingar från 1520-talet<footnote>Jfr <sc>Hjärne</sc>, <i>Reformationsriksdagen</i>, s. 15.</footnote>, och för
öfrigt fingo säkerligen kanslererna och i andra rummet 
sekreterarne i dylika fall göra tjänst. Men framför allt fanns det en
hel kategori af handlingar, som af rent formella skäl kräfde en
särskild kompetens, de, som skulle skrifvas på främmande språk.
I fråga om dem bestämdes kanslitjänstemännens användbarhet
utan vidare af deras språkkunskap, och i fråga om dem var 
konung Gustaf, som själf icke ägde någon större boklig eller 
språklig bildning, i en för honom sällspord grad beroende af sina 
tjänares hjälp. 

Gällde det en handling på latin, så voro kanslererna och
sådana män som Laurentius Andreæ och Kristofer Andersson
genom sin teologiska bildning skolade i detta språk. Då 
kansliet äfven för öfrigt rekryterades från den prästerliga bildningens
alumner, ehuru af en lägre grad, borde äfven bland skrifvarna
nödtorftig kunskap af denna art hafva varit representerad. Dock
hände det, sedan konungen upphört att fästa mera förnämliga
män vid sitt kansli, att svårigheter härutinnan kunde uppstå<footnote>Se nedan om mäster Kristofers hemkallande för de latinska brefvens
skull.</footnote>.

För den skriftväxling åter, som föranleddes af de lifliga 
förbindelserna med tyska furstar och städer, var insikt i tyskan 
erforderlig, och denna var i kansliet uppenbarligen vida mer 
sällsynt. En man sådan som Ulf Gyler, hvars personliga duglighet
konungen icke skattade högt<footnote>Sommaren 1533 finner sig konungen icke hafva någon, som han 
»utländis och i den tyske handel bruka kan, efter att Ulf Skrifvare är gift och
endels en svag karl», <i>GR</i> VIII: 262.</footnote>, hade endast på grund af sin tyska
börd blifvit honom en ovärderlig medhjälpare, utmärktes 
förmodligen just på denna grund med sekreteraretitel och aflönades
mångdubbelt högre än de svenska skrifvarna<footnote>I 1532 års lönelängd är han uppförd med 100 markers årslön, de 
svenska skrifvarne med högst 20. (Mäster Kristofer, som blott finnes i längden för
första halfåret, har för detta ensamt 20 m.) <i>RKB, KA</i>.</footnote>. Snart fann 
konungen hans hjälp otillräcklig för de tyska kanslisakernas skötsel.
Sommaren 1533 vände han sig till sin svärfar, hertig Magnus af
Sachsen-Lauenburg, med begäran, att denne skulle skaffa honom
en tysk kansler eller skrifvare, och denna begäran upprepades
flera gånger<footnote>Instr. f. sändebud samt bref af <sup>31</sup>/<sub>7</sub> (?), <sup>6</sup>/<sub>9</sub> och <sup>26</sup>/<sub>9</sub> 1533, <sup>6</sup>/<sub>3</sub> och <sup>2</sup>/<sub>6</sub>
1534, <i>GR</i> VIII: 262 (jfr not 2), 308, 419, IX: 65, 133.</footnote>. Helst önskade han således en framstående person,
som kunde sättas i spetsen för hela kansliet, men som det 
framför allt var själfva språkkunskapen, som där behöfde förstärkning,
så kunde äfven en simpel skrifvare af tysk nationalitet vara till
gagn. Det hade emellertid icke lyckats konungen att erhålla
vare sig en kansler eller en skrifvare, innan han genom Ulf 
Gylers afvikande förlorade äfven det biträde i de tyska 
kanslisakerna han dittills haft. Detta bragte honom i ett trångmål,
som yttrade sig på det mest betecknande sätt. Sändebud, som
afgingo till tyska furstar, måste instrueras att rent ut meddela,
att konungen till dessa ej kunnat aflåta några skrifvelser af brist

på språkkunnige kanslitjänstemän<footnote>Instr. f. l. Fleming m. fl. till Preussen och Pommern <sup>19</sup>/<sub>10</sub> 1534, jfr bref
af <sup>16</sup>/<sub>10</sub>, a. a. IX: 303, 292.</footnote>, och med största enträgenhet
gjorde konungen till de tyska hofven framställningar om 
anskaffande af en sådan. Han hade nu reducerat sina anspråk till en
»sekreterare eller skrifvare»<footnote>Nyss anförda handlingar; bref till hertig Magnus <sup>14</sup>/<sub>8</sub> 1534, till 
hertigens af Preussen sekreterare G. Rudolphi <sup>29</sup>/<sub>9</sub>, till hertigens af Holstein 
sekreterare Frans Trebow <sup>17</sup>/<sub>10</sub>, till hertigen själf <sup>4</sup>/<sub>1</sub> 1535 o. s. v., a. a. IX: 238,
280, 297, X: 4.</footnote>. Han önskade naturligtvis helst,
att denne skulle taga fast anställning, men fann sig i nödfall
till och med böra nöja sig med att af sina furstliga bundsförvanter
erhålla en dylik tjänsteman till låns<footnote>Instr. f. Peder Andersson <sup>4</sup>/<sub>8</sub> 1534, a. a. IX: 204.</footnote>. Ännu i början af år 1535
hade dessa bemödanden ej blifvit krönta med framgång, ty 
konungen beklagade sig i ett förtroligt bref till de svenska 
anförarne vid Varberg öfver att han nödgades lita till sin egen 
otillräckliga kunskap i tyskan och hemkallade från dem Mäster 
Kristofer för att i stället få brefven uppsatta på latin<footnote>Bref af <sup>4</sup>/<sub>1</sub> 1535, a. a. X: 9 f.</footnote>.

Något senare skall emellertid enligt Tegels uppgift<footnote><sc>Tegel</sc>, <i>Gustaf I:s historia</i>, II: 52.</footnote> den
efterlängtade tyske kanslitjänstemannen ändtligen hafva blifvit 
anskaffad, i det att Gustaf Olsson vid sin återkomst från 
Danmark i slutet af febr. haft med sig en Hans von Kitsker, som
förut tjänstgjort i det danska kansliet och nu ingick i konung
Gustafs. Någon bekräftelse på denna uppgift föreligger icke,
men för dess sannolikhet talar den omständigheten, att 
framställningarna om en sådan tjänstemans hitsändande med denna tid
upphöra. Ett par år därefter, år 1537, fanns en annan tysk,
Friedrich Wiedemann, i konungens kansli, men när denne blifvit
anställd, är icke klart<footnote>Förbindelsebref af Fr. Wiedemann, som »etliche Zeit» tjänstgjort som
kon. Gustafs »Cantzlei-schreiber» och »derselben Cantzlei sachen vertraut,
verborgen und verschwiegen . . . gehalten», att hädanefter göra tjänst såsom 
kamrerare, dat. <sup>20</sup>/<sub>11</sub> 1537 (Original bl. <i>G. I:s bref, RA</i>). — Hösten 1536 var konung
Gustaf ej bättre försedd med medhjälpare i de tyska kanslisakerna, än att han,
när hertig Magnus’ kansler i sin herres ärenden ankommit till Sverige, sökte
begagna tillfället till att få dennes biträde vid uppsättande af åtskilliga 
skrifvelser och i detta syfte önskade kvarhålla honom hos sig öfver vintern. (Kon.
till Olof Bröms <sup>24</sup>/<sub>9</sub> 1536, <i>GR</i> XI: 181 f.) Han synes också hafva stannat till
febr. 1547. (Kon. till O. Larsson <sup>3</sup>/<sub>2</sub>, a. a. XI: 248.)</footnote>.

Konung Gustafs bekymmer för de tyska brefven belysa på
ett i ögonen fallande sätt de enkla förhållanden, som rådde inom

hans kansli. När där var så illa ställdt med en så elementär
fackkunskap som den språkliga, kan det icke förvåna, att inga
försök till en verklig organisation kommo i fråga.

Registreringen af kanslihandlingarna försiggick under 1530-talet
i bättre ordning, men fullständiga äro registraturen icke heller nu<footnote><i>RR, RA</i>, passim.</footnote>.
Kanslern synes hafva upphört att personligen lägga hand vid dem<footnote>Anteckningarna om kanslerernas tillsättande och afgång äro hållna i
3:dje person; jfr ofvan s. 21.</footnote>.

År 1530 upprättades ett register på bref och acta, hvilket
har sin märkvärdighet såsom den äldsta anträffade arkivaliska
förteckningen från konung Gustafs tid, men synbarligen 
ingalunda innefattade alla de handlingar, som höllos i förvar, utan
endast en del däraf<footnote>»Anno domini 1550 skrefs detta efter skrifna register lydandes på vår
Nåd:te Herres bref, som äre i kammeren.» Afskr. bland <i>A. H.</i></footnote>. I öfrigt förekomma inga underrättelser
om huru dessa voro förvarade och ordnade.

<br>
Det faller af sig själf, att kansliets personal ej heller 
under denna tid var sysselsatt uteslutande med den egentliga
kanslitjänsten. Som förut kunde dessa tjänstemän användas
äfven på annat sätt, i uppdrag af olika slag. De återfinnas,
särskildt äfven inom finansernas förvaltning.

***

Inom intet område kunde statslifvets omdaning mera 
omedelbart påkalla förbättrade styrelseorgan än inom det finansiella.
Just här var nämligen denna omdaning till mycket stor del 
förlagd. Det var den i så oerhörd grad utvidgade och skärpta
makten öfver rikets finansiella resurser, som utgjorde den nya
kungliga myndighetens materiella grundval. Administrationen
af konungens och kronans medel måste antaga helt andra 
proportioner än förut.

Sammanfattande förteckningar öfver de centrala 
tjänstemännen för denna finansförvaltning, motsvarande de i 
aflöningsräkenskaperna befintliga längderna öfver kansliets skrifvare, 
finnas icke att tillgå<footnote>I de bevarade räkenskaperna har jag icke anträffat några 
aflöningsposter för kamrerarne. Dessa synas således icke hafva aflönats i samma 
ordning som kansliets skrifvare. Om deras aflöning utgått vid sidan af de 
allmänna räkenskaperna, eller om den varit upptagen i andra, nu förlorade
räkenskaper, eller om den icke alls utgått i penningar — de bevarade 
räkenskaperna omfatta endast kontanta medel; jfr nedan s. 27 — utan i 
förläningar, kan icke afgöras.</footnote>. Man är hänvisad till öfverallt i 
handlingarna spridda notiser om eller spår af deras verksamhet. Att
fullständigt sammanleta alla dessa spridda underrättelser möter
naturligen mycket stora svårigheter, hvarförutom sannolikt själfva
källornas relativa knapphändighet i och för sig måste förorsaka
luckor<footnote>Den bästa källan äro kamrerarnes egna kvittenser; jfr nedan s. 30. Ofta
är det svårt att afgöra, om en person, som omtalas i samband med en 
finansiell åtgärd, varit kamrerare eller icke, ty titeln användes endast oregelbundet.
Ej minst gäller detta om en mängd korta anteckningar om kvittenser, som
finnas i registraturen; se nedan s. 30.</footnote>. De uppgifter, som här meddelas, göra därför icke
anspråk på att vara absolut uttömmande, men de torde vara
tillräckliga för att låta grunddragen af det hela framstå.

Om konung Gustaf under sina första regeringsår hade mer
än en kammarmästare eller kamrerare, är icke tydligt<footnote>Det kan ej afgöras, om Olof Bröms inträdt i tjänst, innan Mäster 
Larens afgick. Jfr ofvan s. 13.</footnote>. Länge
dröjer det i alla händelser icke, innan man finner flera sådana
i hans tjänst. Under 1527 och följande år nämnas flerestädes
<b>kamrerare</b> i pluralis<footnote>I Olof Bröms’ räkenskapsbok för år 1527 (<i>RKB, RA</i>, jfr nedan s. 27)
finnas flera uppbördsposter af silfver, »som camerarii köpt hafva», »som 
camerarii betalade», som han »anammat af camerariis» o. s. v.</footnote> — titeln kamrerare blef småningom 
förhärskande —, och i denna egenskap funktionerade jämte Olof
Bröms år 1528 Olof Henriksson<footnote>Flera kvittenser af Olof Henriksson, kamerer, bland <i>Kvittensreg., KA</i>.
Möjligen var år 1528 också en Anders Algotsson kamrerare. Jfr nedan s.
28, not 2.</footnote>, allt ifrån 1529 Olof Larsson
och Nils Månsson<footnote>De nämnas såsom sådana i en mängd handlingar från 1529 (se 
exempelvis <i>GR</i> VI: 255, 337 samt <i>Kvittensreg., KA</i>), 1530 och 1531 (<i>GR</i> VII: 157,
200, 276). Jfr nedan s. 28.</footnote>. Såsom dessas medhjälpare tjänstgjorde
år 1529 herr Eskil Mikaelis och herr Påvel Johannis<footnote>I räkenskapsboken för året (jfr nedan s. 28) äro på inkomstsidan 
införda penningar, som Olof Larsson sändt till Nils Månsson »med herr Eskil»,
och bland utgifterna äro poster »till herr Påvel för gårdens uppehälle». Jfr af
dem upprättadt inventarium öfver fataburen på Gripsholm, dat. 20:dag jul
1529. <i>Sk. H.</i> XXXVII: 1.</footnote>, och 
följande år titulerades de uttryckligen kamrerare<footnote>Kvittenser i <i>GR</i> VII: 73, 158, 186, 201, samt bland <i>Kvittensreg., KA</i>.</footnote>. Vid denna
tidpunkt hade konungen alltså samtidigt minst fem kamrerare.
Det ligger nära till hands att söka förklaringsgrunden till 
ökningen i kyrkoreduktionen och länsväsendets ombildning.

Olof Bröms kvarstod såsom kamrerare intill år 1537, då

han rymde till utlandet<footnote>Se kon:s öppna bref <sup>16</sup>/<sub>1</sub> 1538, <i>GR</i> XII: 7.</footnote>, Eskil Mikaelis återfinnes långt in i
följande tid<footnote>Jfr nedan s. 77.</footnote>. Däremot hafva Påvel Johannis, Nils Månsson och
Olof Larsson ej i handlingarna anträffats senare än år 1532<footnote>Påvel Johannis omtalas t. ex. i bref <sup>22</sup>/<sub>2</sub> 1532, <i>GR</i> VIII: 40, 42, och
står i aflöningslängden för skrifvarne detta år, men ej under 1533 (<i>RKB, KA</i>;
jfr nedan). Olof Larsson och Nils Månsson äro förmodligen identiska med de
personer med samma namn, som 1533 ff. år befinna sig i Tyskland, 
sysselsatta med studier och uppdrag för konungens räkning (kungl. bref till dem i
<i>GR</i> VIII: 259, 261, 319, IX: 126, 316, X: 175 f., XI: 247, 250).</footnote>.
1531, men ej följande år, förekommer såsom kamrerare Anders
Olsson<footnote><i>Kvittensreg., KA</i>.</footnote>. Antalet gick således 1531 upp till sex. 1532—1537
omtalas i samma egenskap Måns Månsson<footnote>1532 års <i>RKB, KA</i>; <i>Kvittensreg., KA</i>; kvittenser i <i>GR</i> XI: 323, 333.</footnote>, 1534 Håkan 
Svensson, 1534—35 Mårten Skrifvare, 1536 och följande år herr Erik
Mattei och herr Larens Gregorii<footnote><i>Kvittensreg., KA</i>; jfr nedan.</footnote>. I nov. 1537 öfvergick 
slutligen också tysken Friedrich Wiedemann från sin post i kansliet
till kamreraretjänst<footnote>Jfr ofvan s. 23 not 6.</footnote>.

Konstaterade äro således tre kamrerare år 1533, fem år
1534, fyra år 1535, 1536 fem och 1537 likaledes fem. Dessa
underrättelser kunna emellertid mycket väl vara ofullständiga.
Minskningen år 1532 förefaller nästan osannolikt stor.

Utom kamrerarne arbetade emellertid nu äfven andra 
konungens tjänare i finansförvaltningen. I allmänhet synas vid de
större slotten särskilda skrifvare hafva varit anställda för att
föra räkenskap öfver till slotten ingående kronoräntor. De voro
naturligtvis lokala tjänstemän. Slottsskrifvaren i Stockholm<footnote>Kvitton af slottsskrifvare i Stockholm — 1531 Klemet Henriksson, 1532
Olof Persson, 1533—1536 Mårten Knutsson — på varuuppbörd, bland 
<i>Kvittensreg., KA</i>.</footnote> fick
dock helt naturligt mycket att göra med hofvet, då konungen
så ofta där vistades, och stod därför de centrala finanstjänarne
nära. I Stockholm synas för öfrigt utom slottsskrifvaren äfven
flera andra skrifvare hafva varit stationerade med uppdrag att
förvalta ingående naturaintäkter. Omfattningen och regleringen
af deras åligganden framgår ej af de knapphändiga källorna.
De kallas endast helt allmänt skrifvare<footnote>En mängd kvittenser af olika skrifvare på varuuppbörd, dat. 
Stockholm, a. saml. Bland dessa märkes en särskild »kornskrifvare».</footnote>.

Skrifvarenanmet kunde således fortfarande användas ej blott
om skrifvarne i kansliet, utan äfven om andra, som hade något
slags skrifgöromål om händer. För öfrigt var skillnaden mellan
de olika skrifvarnes olika uppgifter ej allt för starkt utpräglad.
Det hände alltjämt, att skrifvarne i kansliet fingo finansiella 
uppdrag<footnote>Bref och handlingar i <i>GR</i> VIII: 177, 276, X: 55, 113, 250, 265,
266, 314, XI: 30, 52, 63. De här nämnda skrifvarne återfinnas i motsvarande
längder öfver kansliets skrifvare i <i>RKB, KA</i>.</footnote> — äfven kanslern kunde ännu 1529 och 1530 få deltaga
i ärenden af denna art<footnote>Kvittenser i <i>GR</i> VI: 257, 337, VII: 153, 158.</footnote> —, medan å andra sidan personer, som
förde kamreraretitel, kunde införas i aflöningslängderna för 
kansliets skrifvare<footnote>Påvel Johannis och Måns Månsson 1532, <i>RKB, KA</i>.</footnote>. Inom det vidsträckta området för 
skrifvaretjänsten hade de egentliga kansligöromålen endast svagt afgränsats
från de finansiella.

Tvifvelsutan voro i alla händelser kamrerarne de viktigaste
finansiella tjänstemännen, eller med andra ord, de skrifvare, som
hade viktigare finansiella funktioner, kallades i allmänhet 
kamrerare. Det är nästan uteslutande kamrerare, som skött 
uppbörd och utbetalning af de kontanta medlen, penningar och 
silfver, medan skrifvare haft naturaräntorna om händer<footnote><i>Kvittensreg., KA</i>, passim.</footnote>. I
rikets hushållning såsom helhet betraktad intogo 
naturaprestationerna visserligen en större plats, men deras förvaltning hade
ännu endast helt obetydligt centraliserats. Det mesta förtärdes
säkerligen i landsorten. Inga sammanfattande räkenskaper för
en central administration af naturaräntorna äro kända för dessa
år. Alla de räkenskaper, som föreligga, angå endast penningar
och silfver. Dessa härröra samtliga från kamrerare.

Den äldsta afser till sin hufvudsakliga del 1527, men 
upptar äfven åtskilliga poster för föregående och efterföljande år<footnote>Den finnes bland <i>RKB, KA</i>, och är den äldsta i denna samling.</footnote>.
Den torde vara uppgjord af Olof Bröms<footnote>Hans namn förekommer endast på ett par ställen i volymen — s. 4:
». . . . . för denne föreskrifne summa gjorde jag Olof Bröms vår k. n. h(erre)
räkenskap . . .», och i slutet under »oppbyrd i sylf»: «Item detta efterskrifna
hyttasölf hafver jag Olof Bröms anammat . . .» —, men då räkenskapsföraren
öfver allt talar i första person — »anammade jag» etc. — och stilen öfver allt
är densamma samt Olof Bröms i sista afdelningen hänvisar till det föregående,
så synes intet tvifvel om att han uppgjort hela boken vara öfrigt.</footnote>. Först står uppbörd
i penningar, dels en särskild hjälpskatt, dels hvad som 
inkommit under andra titlar, från kapitel och präster, penningeskatt

från en del orter, några få poster för sakören och 
gärdepenningar, intäkter genom försäljning af kläde och silfver samt 
slutligen uppbörd af myntet. Sedan följer konto för utgift i 
penningar med rubriker för leveranser till myntmästare och 
sölfköpare, för inköp af guld och sölf, för utbetalningar till slotts-
och tullskrifvare, men framför allt ingå här aflöningar till 
svenner och krigsfolk, handtverkare och annan personal vid hofvet
af alla slag samt i öfrigt alla möjliga till hofhållningen hörande
omkostnader, till och med inköp för kökets behof och betalning
för drängarnas skjortor och skor m. m. sådant. Sist är införd
en särskild räkenskap för inkomst och utgift i silfver.

Volymen är icke inom något konto slutsummerad och i
sin helhet föga systematiskt anordnad. Den torde näppeligen
innefatta mer än en del, måhända dock den större delen, af de
till konungen ingående penningeinkomsterna — den slutsatsen
måste dragas af dess innehåll. Räkenskapsföraren synes i regel
hafva åtföljt konungen på dennes resor<footnote>De antecknade platserna för uppbörd och utgift växla, och det finnes
en särskild utgiftsrubrik: »I min n. herres herberge», upptagande kostnader för
konungens »herberge» på åtskilliga orter. Dock framgår af ett par kungliga
bref till Olof Bröms, att denne någon gång också befann sig på annat håll.
<i>GR</i> IV: 23, 50.</footnote>.

För 1528 är ingen räkenskapsbok känd. Följande år 
påbörjades däremot en sådan af Olof Larsson och öfvertogs efter
någon tid, när denne åtföljde konungen på en resa nedåt 
Östergötland, af Nils Månsson. Räkenskapen synes således nu hafva
omfattat en i Stockholm fast förlagd förvaltning. Dock 
inrycktes äfven en redogörelse för Olof Larssons uppbörd under 
resan<footnote>Bland <i>RKB, KA</i>, rubricerad »Olof Larssons räkenskap» men med 
anteckning å s. 106: »Anno domini 1529 fredagen näst efter Laurentii antvardade
jag Nils Månsson kammarnycklarna och då beskrefs inventarium»; sedan 
följer hans uppbörd under resan och så (s. 112) Nils Månssons räkenskap. —
1529 års räkenskap börjar med inventarium i både penningar och silfver efter
en Anders Algotsson, som alltså synes hafva fört räkenskap för år 1528, ehuru
någon sådan nu icke är känd.</footnote>. Räkenskapen är slutsummerad, men blott delvis 
någorlunda systematiserad. Utgiftskontot är endast summariskt. 
Förmodligen öfverlämnades de uppburna medlen åt en eller flera
andra kamrerare att distribueras.

På liknande sätt synas sakerna hafva blifvit ordnade åren
1531 och 1532. För det förra är dock endast en fragmentarisk

aflöningslängd, för det senare ett stort utgiftsregister, men ingen
uppbördsbok i behåll<footnote>Båda bland <i>RKB, KA</i>. Af ingendera framgår, hvem 
räkenskapsföraren varit.</footnote>.

1533 öfvertogs — möjligen på grund af kamrerarnes 
dåvarande fåtalighet — både uppbörd och utbetalning af herr
Eskil, biträdd af Måns Månsson. Nu finner man för första
gången en fullt systematiskt uppställd uppbördsbok. Ordnad
efter stift, län och fögderier upptar den i jämnlöpande 
kolumner dels anteckningar om den penningeränta, som hvarje 
uppbördsområde rätteligen borde prestera, dels uppgifter om den
uppbörd, som faktiskt inkommit från hvart och ett. 
Utgiftslängden är intagen i samma volym; den är icke afslutad och
endast ofullständigt rubricerad<footnote><i>RKB, KA</i>. På titelbladet, som nu är sammanklistradt med permen,
står: »Denne register lyder uppå all den uppbörd jag herr Eskil uppburit 
hafver anno 33.» Inuti längden förekommer stundom någon post: »ana(mmade)
Måns Månsson», annars alltid: »anammade jag h. Eskil». Äfven utgiftskontot
är fördt af denne.</footnote>. Ett summariskt sammandrag
af uppbörd och utgift föreligger också<footnote><i>Handl. ang. Skatteväsendet, RA</i>.</footnote>.

För 1534 har icke någon annan räkenskap anträffats än
en utgiftsbok, till största delen förd af herr Eskil eller i hans
namn och hufvudsakligen innehållande aflöning till 
krigsmakten<footnote><i>AH, Militaria, RA</i>. Den börjar »Drabanters lön som . . . . jag herr
Eskil lönte». Dock finnas äfven längder på »löningar», som verkställts af
andra. Volymen har måhända blifvit sammanförd af flera lönelängder; olika
stilar förekomma.</footnote>. För följande år saknas räkenskaper helt och hållet.

År 1536 flöda källorna rikare. De båda sidorna af 
penningeförvaltningen äro nu åter fördelade på olika kamrerare.
Stora uppbördsregistret, som är fullt systematiskt uppställdt, har
förts af herr Erik Mattei<footnote><i>RKB, KA</i>. Att Erik Mattei fört registret, framgår af ett i slutet på
detsamma infördt kvitto på den räkenskap han därför aflagt.</footnote>, och denne har utbetalat de inkomna
medlen i stora poster, framför allt till herr Eskil, som 
distribuerat aflöningar och liknande löpande utgifter i hofvet samt 
däröfver fört ett särskildt register<footnote>I senare tid rubricerad »1536 års räntekammar- och aflöningsräkning»,
<i>RKB, KA</i>.</footnote>.

Samma princip torde hafva gällt följande år, då herr 
Laurentius Gregorii öfvertog uppbörden efter Erik Mattei<footnote>Enligt nyss anförda kvitto öfverlämnade Erik Mattei öfverskottet af
sin uppbörd åt »L. Gregorii in inventario, som hans bekännilse utvisar». En
mängd kvittenser af denne på uppbörd under 1537 föreligga. 
<i>Kvittensreg., KA</i>.</footnote>. Endast
herr Eskils utgifts- och lönelängd samt ett summariskt 
sammandrag af både uppbörd och utgift äro dock hitintills 
anträffade<footnote>Den förra bland <i>Aflön.reg., RA</i>, det senare bland <i>RKB, KA</i>.</footnote>.

Till dessa räkenskaper öfver kamrerarnes 
penningeförvaltning sluta sig såsom verifikationer en mängd kvittenser, som
fullständiga bilden af deras verksamhet. Kvittenser utfärdades af
både kamrerare och skrifvare på den uppbörd de mottogo, men
de förra äro ojämförligt talrikare<footnote><i>Kvittensreg., KA</i>.</footnote>. Endast mera sällan 
anträffas kvittenser, utfärdade af de personer, som mottagit penningar
af kamrerarne. Under åren 1530—1532 finnas en mängd 
uppbördskvittenser, vanligen i kortfattade anteckningar, införda i
kansliets allmänna registratur, ofta, men ej alltid, med bifogande
af uppbördsmannens namn eller initialer<footnote><i>GR</i> VII—VIII, passim. Det vid anteckningen fogade namnet kan ej
gärna beteckna annat än den person, som meddelat registraturföraren 
underrättelse om kvittot — vare sig nu detta utskrefs af den förstnämnde själf eller
i kansliet —, och som säkerligen själf förmedlat den ifrågavarande 
regeringsåtgärden. Stundom sattes framför namnet ett »R(elator)», som just synes
vara att förstå på detta sätt. Dylika anteckningar förekommo för öfrigt äfven
för andra slags kvittenser än dem, som gåfvos vid uppbörd, ja, äfven för andra
slags bref: VI: 258, VII: 318, 378, X: 206 f., 279, XI: 171, 216.</footnote>. Efter sistnämnda år
förekomma sådana anteckningar i registraturet däremot endast
undantagsvis. Förändringen kan i sin mån anses vittna om
finansförvaltningens småningom fortskridande konsolidering och
afsöndring från kanslitjänsten.

Jämsides med ordnandet af uppbörd och utbetalning gick
utbildningen af en systematisk kontroll öfver de lokala 
finansorganen, fogdar, förläningsmän och andra kronans ombud i 
liknande ställning. Det var denna kontroll, detta stränga 
öfvervakande af det sätt, hvarpå de lokala finansorganen iakttogo
kronans bästa och fullgjorde sin leveransskyldighet till 
centralmyndigheten, som utgjorde den nya finansförvaltningens 
grundprincip och så betydelsefullt ingrep i hela statsorganisationen.

Den första förutsättningen för en dylik kontroll måste vara,
att den kontrollerande ägde säker och fullständig kännedom om

omfattningen af kronans rättigheter. Denna förutsättning 
förefanns, sedan den 1524 framkastade tanken att upprätta en 
öfversikt öfver kronans ränta vid ingången af 1530-talet blifvit satt i
verket. Företaget förbereddes genom en systematisk samling
af fogdarnes redogörelser<footnote>»Fougternes räkenskaper anno 1530 och 1531», en stor volym, f. n.
förvarad bland <i>HRK, KA</i>.</footnote>, och på grundvalen af dessa samt
andra tillgängliga underrättelser uppgjordes med ett par års
mellanrum tvenne öfverslag öfver all den årliga inkomst i 
penningar och varor, som de olika uppbördsdistrikten hade att
prestera, de i senare tid så kallade <sp>undervisningarna om
rikets ränta af 1530 och 1533</sp><footnote>Bland <i>RKB, KA</i>; den förra tryckt i <i>Hist. Handl.</i>, XI, där äfven de från
denna i den senare förekommande afvikelserna anmärkts. Jfr inledningen.</footnote>. Hvilka som utfört 
arbetet, är obekant<footnote>På titelbladet i 1530 års volym står: »Nils Vestgöte hafver skr(ifvit)»,
men denna anteckning kan näppeligen betyda, att han ensam utfört själfva
uppgifternas sammanarbetning; sannolikare förefaller, att han endast renskrifvit
volymen. I öfrigt är denne Nils Vestgöte icke bekant. Om han är identisk
med en Nils Månsson i aflöningslängden för kansliets skrifvare af 1527 eller
en Nils Skrifvare i motsvarande längd för 1532 kan ej afgöras. — Till dessa
systematiskt uppställda öfversikter ansluter sig 1533 års uppbördsbok. Jfr 
ofvan s. 29.</footnote>. Till sitt innehåll af enastående intresse för
kännedomen om tidens kamerala förhållanden vittna dessa 
öfversikter i och för sig om att den centrala finansförvaltningen
trots enkla hjälpmedel redan arbetade med planmässighet och
insikt och måste under den följande tiden hafva varit en viktig
utgångspunkt för kontrollen.

Om kontrollens anordning kunna dock ännu på 1530-talet
endast jämförelsevis sparsamma underrättelser vinnas, 
hufvudsakligen i de kvittenser öfver aflagda redovisningar — ej att
förväxla med uppbördskvittenserna —, som bevarats i 
registraturet eller annorstädes<footnote><i>Kvittensreg., KA</i>.</footnote>, och som icke äro synnerligen talrika.
De flesta af dessa räkenskapskvittenser äro affattade i konungens
namn, men i regel angifves, att en eller flera af tjänstemännen
verkställt själfva granskningen af räkenskapen, och med några
få och extraordinära undantag äro dessa alltid kamrerare<footnote>Jfr de i <i>GR</i> IV—XII intagna kvittenserna. Undantagen härröra från
tiden före 1531: VI: 255, 257, 337, VII: 153. 158. — Att kamrerarne
verkligen utförde den egentliga granskningen, ehuru kvittenserna affattades i
konungens namn, framträder tydligt nog i kvittensernas formulering under 
1530-talet, särskildt om denna jämföres med den ursprungligen vanliga. Medan det
ofvan (s. 14) nämnda äldre formuläret endast talar om kamrerarnes »närvaro»
(jfr kvittenser i a. a. V. 64, VI. 255, 257, 337, VII: 117, 153, 157 f., 178, 182,
192), heter det numera, att efter vederbörande kamrerares »undervisning» eller
»ransakan» eller bådadera räkenskapen »sig så förlupen är», som kvittot utvisar
(a. a. VII: 197, 200, X: 55, 176 f., 254, XI: 106, 133, 323, 333, XII: 59).</footnote>. 
Exempel finnas också på att kamrerare i eget namn utfärdat dylika
kvittenser, ehuru detta torde hafva varit sällsynt<footnote>Räkenskapskvitton af Nils Månsson (1529), Måns Månsson och Mårten
skrifvare (1534), Mårten skrifvare ensam (1534), i <i>Kvittensreg., KA</i>. I 
registraturet finnes intet dylikt kvitto in extenso infördt. Huru de kvitton varit 
formulerade, om hvilka här endast anteckningar gjorts, kan naturligtvis icke afgöras.</footnote>. På samma
sätt blefvo äfven de kamrerare, som haft den centrala 
penningeförvaltningen om hand, underkastade revision genom andra 
kamrerare<footnote>Se redan anförda kvittenser i <i>GR</i> VI: 255, X: 55 och i slutet af 1536
års <i>RKB</i>, det senare af Måns Månsson och Olof Bröms.</footnote>. Det kontrollerande arbetet synes sålunda i allmänhet
hafva varit uppdraget åt dessa kamrerare såsom de mest 
framstående finanstjänstemännen.

<br>
Den centrala finansförvaltningen undergick under årtiondet
efter den stora Vesteråsriksdagen obestridligen en betydande 
utveckling. Men ännu saknade den verklig enhetlighet och fast
ordning.

Karakteristiskt är, att ännu ingen term fanns, som 
betecknade organen för denna förvaltning såsom en kollektiv enhet.
När det talades om <sp>kammaren</sp>, så var det i en ytterst 
primitiv betydelse. »Kammaren» var ett lokalt begrepp, betecknande
speciellt den kammare, där konungens och kronans medel 
mottogos och förvarades. De tidt och ofta förekommande uttrycken
att »leverera in i kammaren» eller »betala ut ur kammaren»<footnote>Se t. ex. handlingar i <i>GR</i> VI: 121, 333, VII: 20, 197, VIII: 344, IX: 72,
XI: 133, 333, samt i synnerhet räkenskapsböckerna, där dessa uttryck äro ytterst
vanliga.</footnote>, 
ordandet om kammarens nycklar<footnote>På flera ställen i 1529 års räkenskap; jfr ofvan sid. 28, not 2.</footnote>, om de »i kammaren» förvarade
medlen<footnote>»Var i kammaren när räkenskapen senast gjordes» (1527 års <i>RKB</i>),
»var i kammaren den tid . . . » (1529 års <i>RKB</i>), »hade h. Eskil i kammaren
om nyårstid 1533» (1533 års sammandrag, se ofvan sid. 29, not 3) o. s. v.</footnote>, om de »i kammaren» stående kassakistorna<footnote>»Hafver jag antvardat i kammaren uti den ene kista vid dörren 
stående . . .» (1529 års <i>RKB</i>).</footnote> — allt
ådagalägger, att denna termens lokala grundbetydelse behärskade
språkbruket. Dock hade en viss utveckling af dess innebörd
begynt. Man kunde tala om de inkomster, som lågo »under

kammaren»<footnote>1530 års undervisning om räntan, <i>Hist. Handl.</i> XI: 3, 5, o. s. v.</footnote>, kunde lokalisera kammaren icke blott till 
Stockholms slott, utan också annorstädes<footnote>I 1533 års sammandrag talas om »kammaren på Stockholm» och
»kammaren i Kalmarne». I fogden Peder Östgötes räkenskap för 1537—38
<i>(Fogderäkensk., KA)</i> heter det flerestädes, att han levererat penningar eller silfver
»in i kammaren på Kalmarne slott».</footnote>. Det var steg mot 
begreppets ombildning i abstrakt riktning, men ännu föga 
markerade.

Också i finanstjänstemännens ställning till hvarandra söker
man förgäfves efter spår af en enhetlig organisation. Det fanns
bland dem ingen fast fördelning i öfver- och underordnade, ingen
ordnad gradering af myndighet och befogenhet. Personligen
kunna de hafva haft mer eller mindre att betyda allt efter sin
personliga duglighet och konungens förtroende — Olof Bröms
och Eskil Mikaelis framträda sålunda jämförelsevis mest —, men
intet antyder, att något slags chefsposter kommit till stånd. Det
hette ibland, att en kamrerare hade »befallning i kammaren» eller
dylikt, men därmed menades endast, att han förestod själfva 
penningeuppbörden och hvad därmed sammanhängde »i kammaren»,
ej att han hade myndighet öfver de öfriga<footnote>I en skrifvelse af 1529 nämner konungen sina »kamererer och 
befallningsmän i kammaren», <i>GR</i> VI: 309, och i kvittot på Erik Mattei’s räkenskap
(jfr ofvan s. 29) utgår man från den dag, då denne »fick befallning i kammaren».</footnote>. Först år 1538 
framträder en ansats till kamreraren herr Erik Mattei's upphöjelse
öfver de öfriga. Vid ett tillfälle, då konungen lämnade 
Stockholm, utfärdade han en instruktion rörande uppbörden från 
fogdarna för de kamrerare, som där kvarlämnades, och dessa voro
tämligen otvetydigt ställda under herr Erik Mattei’s ledning<footnote>»Kamererernes efterrättilse, om årlig inkomst», a. a. XII: 52.</footnote>.
Men instruktionen var tydligen rent tillfällig och föranledd af
nödvändigheten att sörja för någon ordning i kamrerarnes 
verksamhet under konungens frånvaro. I fråga om arbetets 
fördelning skönjas inga andra normer än de, som ligga i 
penningeadministrationens öfverlämnande åt kamrerare, ej skrifvare, och i
en viss tendens till uppbördens och utbetalningens särskiljande
på olika händer.

Man talade icke blott om den allmänna »kammaren», utan
också om en konungens »egen kammar»<footnote>I 1536 års uppbördsbok (<i>RKB, KA</i>), som är rubricerad »Register uppå
alla penningar, som inkomma uti vår nåd:te herres kammar utaf hela riket»,
förekomma också ett par poster »uppbörd (anammadt) af v. n. herres egen
kammar».</footnote>. Det var således en

skillnad dem emellan. Denna berodde ingalunda på skillnaden
mellan konungens privata inkomster och kronans. Räntan från
arfvegodsen ingick till uppbördskamreraren i den allmänna 
kammaren. Den började visserligen rubriceras för sig i 
uppbördsregistret<footnote>Redan i 1529 års uppbördsräkenskap äro några poster afskilda under
rubriken »Min herris arf och eget», i 1530 års undervisning om räntan står
under öfversikten öfver fogdarne en särskild afdelning af »vår nåd. herres egna
fogdar», och i 1536 års uppb. reg. rubriceras särskildt »uppbörd af v. n. herres
egn(a) gods».</footnote>, men detta föranleddes helt naturligt af själfva 
jordnaturens egendomlighet. Däremot fanns ingen anledning att i
fråga om inkomsternas <i>användning</i> skilja mellan konungens 
enskilda och kronans, då bådadera i lika oinskränkt grad stodo till
hans fria förfogande och riksstyrelsen sammansmälte med hans
personliga hofhållning. Konungens egen kammar synes närmast
hafva varit en skattkammare i egentlig mening, dit öfverskott
från allmänna kammaren kunde öfverflyttas, och dit naturligtvis
också, om konungen så fann lämpligt, direkta inkomster kunde
indragas, samt hvarifrån i fall af behof ett tillskott till den 
allmänna kammaren kunde lämnas. Den stod under konungens
omedelbara och personliga vård. Några räkenskaper för den
känner man icke.

*

<b>Myntväsendet</b> intog en egendomlig ställning inom 
finansförvaltningen. Myntningen öfverläts åt myntmästare genom 
skriftliga kontrakt, som bestämde, hvilka myntsorter som skulle slås,
deras skrot och korn, hvilket antal mynt af hvarje valör 
myntmästaren skulle leverera på silfvermarken, och hvilken lön han
skulle få räkna sig till godo<footnote><sc>Forssell</sc>, <i>Anteckningar om mynt</i> etc. (<i>Historia</i>, II), s. 44—60). 
Kontrakt med myntmästare af 1523, 1524, 1527, 1529 i <i>GR</i> I: 142, 206, IV: 331,
VI: 10, 14. I Tyskland plägade furstarna under Medeltiden öfverlåta 
myntningen åt ett slags entreprenörer, <sc>Schröder</sc>, s. 188, 519 f., 586.</footnote>. Myntmästarne skulle enligt 
kontrakten aflägga räkenskap, och flera kvitton på sådana inför 
konungen och hans tjänstemän aflagda redovisningar äro i behåll<footnote><i>GR</i> VI: 337, VII: 197, 200.</footnote>.

Myntningens anordning kan här lämnas å sido. I 
administrativt-organisatoriskt hänseende märkes, att de myntade 
penningarna visserligen i regel torde hafva ingått till kamrerarne i

kammaren för att jämte öfriga medel af dem distribueras, men
att understundom äfven på konungens befallning penningar kunde
utbetalas från myntet direkt till andra personer<footnote>En dylik kunglig order af 1526 i <i>GR</i> III: 24. Se för öfrigt <sc>Forssell</sc>,
a. a., s. 52—55.</footnote>. Äfven här
visar sig alltså, att penningeförvaltningen ännu icke var fullt
koncentrerad.

*

I sin helhet betraktad företer centralregeringens utveckling
under årtiondet närmast efter den epokgörande Västeråsriksdagen
inga nya organisatoriska uppslag. Det var egentligen endast inom
det finansiella området, som konungen ökade antalet af sina 
tjänare, och som några grunddrag till en planmässig reglering af
dessas arbete uppenbarade sig. Alla voro och förblefvo de dock,
dessa tjänstemän, till hela arten af sin ställning endast verktyg
för hans personliga maktutöfning. Den personliga synpunkten
bestämde alldeles öfvervägande deras funktioner, inga fasta poster
konsoliderades. En redan någorlunda utvecklad sådan, kanslerns,
nedlades. Ej ens inom ramen af konungens personliga tjänst
hade någon verklig ämbetsbildning kommit i gång. Det 
personliga regementet uppbar och genomträngde det hela lika 
fullständigt under senare delen af 1530-talet som under åren närmast
efter konungadömets återupprättande.

*
</chapter>
<table o c>
<td><big>II.</big>
<td><tab>
<td><h2>Organisationsförsök efter utländska mönster.</h2>
<td>(1538—1543)
</table>

Sedan de spaningar efter en tysk kanslitjänsteman, som stodo
i samband med Ulf Gylers rymning, i början af 1535 upphört, 
förspörjas under följande tid icke några särskilda åtgärder för kansliets
rekrytering med tyska medlemmar. Det är därför icke bekant,
om det var på konungens kallelse eller efter eget erbjudande
som den beryktade Konrad von Pyhy år 1538 trädde i konung
Gustafs tjänst såsom kansler<footnote>Rasmus Ludvigsson i sina annalistiska anteckningar och efter honom
P. Brahe uppgifva, att Pyhy »kom — — hit in i landet, gaf sig uti konung
Gustafs tjäniste och blef sedan riksens kansler» (<sc>P. Brahes</sc> <i>krönika</i>, s. 22; jfr
s. 78), <sc>Tegel</sc> (<i>Gustaf I:s historia</i>, II: 110) likaså, att denne kom hit »och begärade
att vara uti konung Gustafs tjänst, det han ock fick». Enligt dessa uppgifter
skulle således Pyhy själf hafva kommit för att söka anställning. Allt för stor
vikt torde dock ej få fästas vid deras formulering. Jfr not 3.</footnote>.

Tidpunkten för hans ankomst till Sverige och anställning
hos konungen har icke blifvit fullt utredd. En uppgift, att han
redan i början af juni skulle hafva befunnit sig här och varit
verksam i konungens ärenden, måste bero på något misstag<footnote><i>GR</i> XII: 121, not af utgifvaren. Det anförda brefkonceptet af <sup>4</sup>/<sub>6</sub> har
sannolikt fått oriktigt årtal, 1538 i st. f. 1539.</footnote>.
Den 22 juli var han nämligen enligt ett otvetydigt vittnesbörd
ännu i Danzig. Dock synes han då hafva varit eller ansett sig
vara antagen i konung Gustafs tjänst, ehuru han ännu ej fått
värdighet af kansler<footnote>Konrad v. Pyhy till Franz Holster, dat. Dantsko in die Mariæ 
Magdalenæ 1538, <i>AH</i>, 8, <i>RA</i>. Pyhy meddelar på Holsters begäran denne sitt råd om
huru han borde bete sig med anledning af en anklagelse, som borgmästare och
råd i Stettin väckt mot honom. Anledningen till att Holster vändt sig till
Pyhy hade varit den, att de båda tjänade samma herre, konung Gustaf, och
Pyhys bref slutar med en försäkran: »euch von der Ko. M:t unsers aller 
gnedigsten Herren wegen in jeder... sachen treulichst zu wilfaren bin ich willig».
Äfven Holster var således nu i konung Gustafs tjänst. Pyhys råd till honom
var just, att han med hänvisning till denna sin ställning skulle vägra att stå
till rätta i Pommern, och hans bref åtföljdes af ett »Rathschlag», en i Holsters
namn uppsatt inlaga till hertigen af Pommern, hvari denna ståndpunkt var uttryckt.
— Pyhys bref är egenhändigt undertecknadt, men ingen titel användes i underskriften 
eller åberopas i brefvet. — I <i>Titularreg.</i> finnes en anteckning om ett bref af <sup>16</sup>/<sub>7</sub>
1538 från konung Gustaf till »Stadt Stettin Burgmeist. und Rath, in causa Franz
Holsters des vice Canzelers», samt om ett af samma datum till »vic. C.» F. H.
Häraf synes framgå, att denne verkligen varit anställd i konungens tjänst. Om
titeln vice kansler förekommit i själfva brefven eller insatts i reg. af skrifvaren,
måste lämnas oafgjordt. I öfrigt har jag icke anträffat några underrättelser
om P. H:s anställning.</footnote>. Kort därpå måste han hafva ankommit

till Sverige och fått fullmakt såsom kansler och råd, sannolikt
till en början blott för ett års tid. Fullmaktens datum kan ej
med visshet fastställas, men sannolikt var det d. 24 augusti.
Efter det första årets förlopp synes den hafva blifvit förnyad<footnote>Själfva fullmakten finnes icke i behåll, men flera koncept till en sådan
föreligga, alla dock mer eller mindre ofullständiga och orediga. Ett af dessa
talar om hans antagande till »Cantzler und Rath ein Jahr lang»; det är skrifvet
af honom själf (<i>GR</i> XII: 121, not). Ett annat innehåller likaledes hans 
anställning såsom »Cantzler und Rath», men icke blott för ett år, utan »von dato
bis so lang zur Zeit seines todlichen Abgangs» (<i>Pyhys papper, RA</i>). Ett tredje
afser äfven det anställning »von dato hinfurder bis zur Zeit seines Lebens» och
öfverensstämmer i allmänhet med det sistnämnda, men är kortare och lämnar
platsen för ämbetstitlarna öppen (<i>GR</i> XII: 120 ff.). Alla tre koncepten äro
odaterade. Härjämte finnes emellertid också ett utförligt reversal i Pyhys
eget namn, innehållande de förpliktelser han ikläder sig, sedan konungen »von
dato an ein Jahr lang» antagit honom till »Cantzler und Hofrath», fullständigt
renskrifvet och dateradt Upsala Bartolomei dag (24 aug.) 1538, men icke 
undertecknadt, samt ändtligen ett odateradt och ofullbordadt, af honom egenhändigt
uppsatt koncept till reversal, där ämbetstiteln icke nämnes, och där han säger
sig vara anställd på lifstid: »bis so lang zur Zeit meines Lebens» (<i>Pyhys papper,
RA</i>). Af alla dessa handlingar är alltså endast det förstnämnda reversalet 
fullständigt och dateradt och förtjänar tydligen i första rummet afseende. Dess
datum har jag antagit såsom datum för den saknade fullmakten, tv fullmakt
och reversal plägade utgöra tvenne sammanhängande, hvarandra motsvarande
akter i anställningen (jfr nedan s. 39 f.). Af fullmaktskoncepten är sannolikt
det förstnämnda äldst, efter som här blott stipuleras ett års anställning liksom
i reversalet, och förmodligen tillkommet just vid första anställningen. De båda
andra däremot kunna möjligen, liksom konceptet till det andra reversalet, vara
att hänföra till ett tillfälle, då anställningen efter första årets förlopp förnyades
på lifstid. I så fall kan äfven en anteckning i <i>Titularreg.</i> om Pyhys »Cantzlers
bestallung und instruction», dat. 24 aug. 1539, antagas vara riktig; den skulle
då afse just den efter första årets slut <i>förnyade</i> anställningen. Dess datering
bestyrker i hvarje fall riktigheten af reversalets datum. — Rasmus Ludvigsson,
Peder Brahe och Tegel hafva blott en uppgift, att Pyhy ankommit och 
anställts i aug. månad. Se ofvan s. 36, not 1.</footnote>.

Sin aflöning fick den nye kanslern räkna från den 1 aug. 1538<footnote>I 1538 års uppbörds- och utgiftsbok (<i>RKB, KA</i>) står under »Utgifne
penningar på ställningabref anno 38» främst en anteckning: »Item Herr C. v.
Pyhys besoldning är om året 500 gyllen heller daler och begyntes hans 
besoldning 1 die augusti anno 38». Härpå grundar sig förmodligen uppgiften i <i>Biogr.
Lexikon</i>, N. F., att hans kanslersvärdighet tog sin början d. 1 aug.</footnote>.
Under september månad samma år finner man honom i 
ämbetsutöfning<footnote>Han för titeln i en af honom å konungens vägnar utfärdad stämning,
dat <sup>15</sup>/<sub>9</sub> 1558, <i>AH, Regem.rådet, RA</i>.</footnote>.

När Pyhy ankom till Sverige, funnos redan åtskilliga tyskar
sedan längre eller kortare tid tillbaka i konung Gustafs tjänst 
såsom officerare för knektarna: Albrecht Silstrang, Hans Sastrow,
Gilius von Taubenheim m. fl.<footnote>Den förstnämnde står upptagen redan i 1536 års aflöningsregister med
månadsvis utgående sold (<i>RKB, KA</i>), Hans Sastrow har åtnjutit full årslön för
1538, och Gilius v. Taubenheim är i samma års utgiftsregister uppförd med
»besoldning», som börjar d. 1 maj. <i>RKB, KA;</i> jfr <i>GR</i> XII: 43, 94.</footnote> Den nye kanslern blef genast
medelpunkten för dessa främlingar vid hofvet, hans eget 
inflytande växte hastigt, och i jämnbredd därmed ökades hela det
utländska elementets betydenhet. Innan utgången af 1538 
utgjorde dessa och andra, delvis efter Pyhy inkomna tyskar en
särskild kategori bland konungens tjänare<footnote>De sammanföras i årets lönelängd såsom en särskild grupp. Jfr not. 1.</footnote>, och denna förstärktes
ytterligare. Det blef en formlig inströmning af utländingar, som
erhöllo högre eller lägre poster af olika slag. Tvenne synas till
och med hafva omedelbart erhållit värdighet af »råd» i likhet
med Pyhy: Georg Norman, som troligen ankom under senare
delen af år 1539, och som ursprungligen inkallats för att blifva
hertig Eriks lärare<footnote>Om Normans inkallande se biografierna i <i>Biogr. Lexikon</i>, N. F., samt
<i>Nord. Fam.bok</i>. I <i>Titularreg.</i> är »Georg Normans Hofrathsbestallung» 
antecknad för <sup>1</sup>/<sub>1</sub> 1539. Af Normans bevarade räkenskaper för omkostnader i 
konungens tjänst åren 1539—1543 (<i>Normans papper, RA</i>) framgår dock, att han först
på sommaren eller hösten kan hafva ankommit till konungen, ty han lämnade
Lübeck d. 18 maj och flera långa uppehåll gjordes under den följande delen
af resan.</footnote>, samt Claus von Hatstedt, som i dec. 1539
anställdes såsom »råd och öfverste»<footnote>Reversal af honom i denna egenskap, dat. <sup>25</sup>/<sub>12</sub> 1539, original, bland
<i>AH, Handl. ang. tyskarna, RA</i>.</footnote>.

Ej få af dessa främlingar voro tydligen män af adlig börd

och förnäma later. Men de betraktade alla tjänsten hos 
konungen med helt andra ögon än den svenska adeln. Den svenska
adeln var genom sociala och ekonomiska förhållanden vid denna
tid föga användbar för en direkt och trägen statstjänst, framför
allt en sådan i konungens hof. Den var en jordadel, 
jordbesittningen skänkte den ett ekonomiskt oberoende och band på samma
gång adelsmännen vid deras gods i landsorten. De från 
unionstiden nedärfda traditionerna om adelns ställning i samhället gjorde
den ytterligare obekväm för en regelbunden konungatjänst. 
Främlingarna åter hade kommit i det direkta syftet att vinna sitt bröd
och sin lycka af denna tjänst. Det var för dem en naturlig sak
att helt och hållet ägna sig åt den samma, mot det att de af
konungen erhöllo tillbörlig aflöning.

Främlingarna blefvo således kungliga tjänstemän ex professo,
och deras åligganden och förmåner blefvo i öfverensstämmelse
härmed ordentligen stipulerade. Inom Tyskland hade vissa 
bestämda former blifvit utbildade för en tjänstemans anställning.
Denna skedde genom en skriftlig öfverenskommelse mellan fursten
och hans blifvande tjänare, ett kontrakt af privaträttslig natur,
innehållande hvardera partens förpliktelser till den andra. 
Kontraktet inrymde således, från den anställdes synpunkt sedt, dels
de åligganden han åtog sig, dels de rättigheter, speciellt i fråga
om aflöning, hvarom han försäkrades. En dylik »Bestallung»
kunde, i full öfverensstämmelse med sin privaträttsliga karakter,
begränsas till en fixerad tidrymd, efter hvars förlopp den 
naturligtvis kunde förnyas, men ibland också affattas på obestämd tid<footnote><sc>Loening</sc>, s. 109 ff.; <sc>Rehm</sc>, s. 573 ff.; <sc>Isaacsohn</sc>, I: 6; 
<sc>Schottmüller</sc>, s. 76.</footnote>.

Äfven i Sverige var, på grund af hela konungadömets 
personliga karakter, förhållandet mellan konungen och hans tjänare
af privat art, men det hade hitintills icke varit vanligt att reglera
det i dylika bestämda former. Endast undantagsvis finner man
exempel på att sådana blifvit använda under konung Gustafs
föregående regeringstid, och sannolikt var det egentligen endast
vid anställning af tyskar, som de förekommo<footnote>Friedrich Wiedemanns ofvan s. 23 anförda reversalbref erbjuder ett
dylikt exempel.</footnote>. Nu, då tyska
tjänstemän började anställas i massa, blefvo de för dem regel.
Såväl Pyhy själf som hans landsmän på högre eller lägre poster
erhöllo skriftliga <sp>beställningar</sp>, ofta på viss tid, mot hvilka
svarade af dem afgifna förpliktelsebref, <sp>obligationer</sp> eller 
<sp>reversal</sp><footnote>De anförda koncepten till Pyhys fullmakt och reversal äro typiska
exempel, likaså Claus von Hatstedts reversal. Liknande beställningsbref finnas
i <i>GR</i> XII: 191, 193, 245, XIII: 251, och en mängd beställningsbref samt 
reversal bland <i>AH, Handl. ang. tyskarna, RA</i>. Jfr den ofvan s. 38, not 1, anförda
rubriken i 1538 års aflöningslängd: »utgifne penningar på ställningabref», och
en liknande i 1540 års register: »Ausgabe auf etliche Hofräthe, die nach Inhalt
ihrer Bestallung bezahlt werden» (Melchior Schwabs utg. reg. bland <i>Aflön.reg.,
RA</i>), samt anteckningen om Normans »Bestallung».</footnote>.

En dylik skriftlig fixering af tjänstemännens plikter och
rättigheter måste principiellt sedt betraktas som ett viktigt 
organisatoriskt framsteg inom den hittills så obestämda tjänsten vid
konung Gustafs hof. Reellt fick den en genomgripande betydelse
därigenom, att äfven de förnämsta af de nya tyska 
tjänstemännen på detta sätt bundos vid regelmässig tjänst hos konungen.
Dessa blefvo de enda fasta regeringsorganen af högre ordning,
och det var naturligt, att de skulle träda i förgrunden framför
de simpla svenska kanslitjänstemännen och kamrerarne. I 
förening med sina landsmän på de lägre posterna måste de komma
att utöfva inflytande på hela styrelsens karakter.

Så blef det då af afgörande vikt, att dessa främlingar förde
med sig idéer om ett helt nytt system för centralförvaltningens
anordning, idéer, som vid denna tid som bäst började utbreda
sig inom Tyskland. Ett system af fasta centrala ämbeten och
fasta stora ämbetskollegier hade växt upp i Frankrike och öfver
den burgundiska ättens snart sönderfallande statsbildning funnit
väg till Habsburgarnas arfländer i östra Tyskland. Kejsar 
Maximilian hade på sin tid gjort omfattande försök att efterbilda det,
hans inrättningar hade, vanligen efter endast en kort tids tillvaro,
förfallit, men planerna upptogos af hans sonson Ferdinand med
större framgång<footnote><sc>Schmoller</sc>, s. 38 ff., 67; <sc>Schröder</sc>, s. 843 f.; <sc>Adler</sc> och <sc>Rosenthal</sc>,
<i>Behördenorganisation</i>.</footnote>. Just under åren 1536 och 1537 hade denne
vidtagit flera viktiga organisatoriska åtgärder af denna art<footnote>År 1536 utfärdades nya instruktioner för flera ämbetsverk i de särskilda
arfländerna, och följande år tillkommo dylika för de gemensamma »Hofrath»
och »Hofkammer», <sc>Rosenthal</sc>, a. a., s. 16, 63, 107 f., 129 ff.</footnote>. Äfven
i flera andra tyska territorier hade en liknande utveckling begynt,
mer eller mindre i anslutning till Habsburgarnas exempel<footnote>Schmoller, s. 55—79; v. Below, s. 305 ff.; Rosenthal, a. a., s. 174 ff.</footnote>.

Dessa principer kommo nu med Pyhy och hans landsmän
till Sverige. Konung Gustaf måste hafva känt det personliga

regementets börda allt mera tryckande, i samma mån som dess
uppgifter ökades, och idéen om en fast central ämbetsorganisation 
måste därföre blifva honom välkommen. Så grep man sig
under främlingarnas inflytande och ledning an med att 
förverkliga den äfven i Sverige. Konungens personliga regemente med
en skara oorganiserade personliga medhjälpare som verktyg skulle
med ett slag ombildas till ett vidlyftigt, fast ledadt 
förvaltningssystem, organiseradt i fasta ämbeten och ämbetsverk med 
bestämdt afvägda åligganden och reglerade verksamhetsformer.
Ett nytt tidskifte i centralförvaltningens utveckling begynte.

*

<h3><tab><tab> Regementsrådet.</h3>

När Pyhy och ett par andra af de mest framstående 
främlingarna vid sin anställning erhöllo värdighet af <sp>råd</sp>, ligger det
närmast till hands att antaga, att detta innebar deras upptagande
i riksrådet. Landslagen stadgade visserligen, att detta skulle 
bestå endast af infödde män, men konung Gustaf hade redan förut
åsidosatt den bestämmelsen och inkallat utländingar. Det kunde
dock möjligen sättas i fråga, om den nu åt Pyhy och hans 
landsmän förlänade rådsvärdigheten verkligen rätt och slätt afsåg 
medlemskap i riksrådet. Termen är icke riksråd, utan antingen det
allmännare råd eller också, i de tyska texterna, som äro de
talrikaste, <sp>Hofrath</sp><footnote>Se ofvan s. 37, not 1, 38, not, 5, 40, not 1. Termen förekommer
vidare i en dom, dat. onsd. efter Mikaelis (2 okt.) 1538 (<i>G. I:s bref, RA</i>),
och ofta under följande år. Jfr nedan.</footnote>. Och sistnämnda term betecknar, såsom
af dess bokstafliga betydelse framgår, en rådgifvareställning af
specifik art. Hofrath kallades i Tyskland en rådsherre, som
tjänstgjorde <i>vid hofvet</i>, en medlem af ett vid hofvet befintligt
fast rådskollegium. Äfven detta kollegium såsom ett helt 
benämndes Hofrath. Ett permanent Hofrath var vanligen det första
och förnämsta af de uppväxande centrala ämbetskollegierna<footnote><sc>Schmoller</sc>, s. 61 ff.; <sc>v. Below</sc>, s. 314; <sc>Schröder</sc>, s. 843 f.; <sc>Adler</sc>, s. 36
ff., 472 ff.; <sc>Rosenthal</sc>, <i>Behördenorganisation</i>, s. 5, <i>Gerichtswesen Baierns</i>, s. 
261—263, 409 ff.</footnote>.

Då nu konung Gustaf anställde några af tyskarna såsom
råd och dessa på samma gång genom sina »beställningar» 
bundos vid fast tjänstgöring, så blefvo de just sådana rådgifvare vid

hofvet, och termen Hofrath upptogs helt naturligt för att 
beteckna deras ställning. Men detta var i Sverige icke blott en
ny term, utan en ny sak. Att en dylik rådsvärdighet af nytt
slag skulle vara alldeles jämnställd med den gamla, torde 
näppeligen utan vidare få tagas för gifvet. Det kan också tänkas, att
den fattades såsom en ny institution, skild från riksrådet.

Huru därmed förhöll sig, kan icke afgöras, då inga bestämda
vittnesbörd om de nya rådsherrarnes förhållande till de gamla
riksråden från den första tiden föreligga<footnote>De nya rådens anställningsdokument lämna härom ingen upplysning.
I samtliga koncepten till Pyhys beställningsbref och reversal talas endast helt
allmänt om att han skall låta sig brukas i alla konungens och rikets »sachen,
rathschlägen, geschäften, händeln und gewerben», men dessa specificeras ej på
något sätt.</footnote>. När längre fram detta
förhållande börjar framträda klarare, sker det på ett sätt, som
visar, att hela rådsinstitutionen höll på att ombildas.

Till en början var det hufvudsakligen inom rättskipningens
område, som främlingarnas organisationsidéer gjorde sig 
märkbara. De af gammalt vaga formerna för den kungliga 
domsmaktens utöfning gåfvo här lätt anknytning till en nybildning.
När konungen nu fått råd och andra framstående män fast
anställda i sitt hof, var det helt naturligt, att dessa regelbundet
blefvo ledamöter af de domstolar, som nedsattes vid hofvet, och
eftersom de alltid funnos till hands likaså naturligt, att sådan
kunglig rätt tillsattes vida oftare än förr, med andra ord, att
denna erhöll en viss permanens. Kanslern blef rättens 
själfskrifne ledare, och denne använde i rättegångshandlingarna tyskt
språk, tyska former och tysk terminologi.

Med september 1538 börjar en mängd protokoll och andra
aktstycken från dylika domstolar vid hofvet att förekomma. Dock
sammanträdde dessa domstolar icke på regelbundna tider, utan
synbarligen eftersom omständigheterna påfordrade, och till 
sammansättning växlade de betydligt, i full öfverensstämmelse med
hittillsvarande praxis. Ej blott vid hofvet närvarande råd eller
andra förnämliga män, utan också lägre hoftjänare, borgmästare
och råd i den stad, där man befann sig, m. fl. kunde insättas
i rätten. En verkligt permanent hofdomstol med bestämd 
sammansättning och reglerad verksamhet var detta således icke,
ehuru kanslern i sin efter tyska förhållanden efterbildade 
protokollsstil och terminologi, särskildt genom användning af uttryck

sådana som »Hofrichter» och »Hofgericht», syntes simulera
detta<footnote>En af kanslern <sup>15</sup>/<sub>9</sub> 1538 utfärdad stämning är ofvan anförd (s. 38,
not 2). Vidare föreligger »Rathschlag und die Urteil, so von koniglicher
Maiestät . . . Kriegs- und Hofsräthen, Cantzler, Ritterschaft und gemeinem
Stadt-Rath zu Stockholm gesprochen worden Mittwochs post Michaelis» 1538,
utgörande protokoll och dom (<i>G. I:s bref, RA</i>). Det bevarade konceptet (<i>Pyhys
papper, RA</i>) har uppgift om bisittarne: Pyhy, Svante Sture och Erik Fleming,
»Hauptmänner», Klemet Hansson, borgmästare och råd i Stockholm. Ett 
protokoll af 15, 16, 17 okt. redogör för förhör af kanslern samt »Des Herrn 
Cantzlers Rathschlag und Abschied», men upplyser icke om rättens sammansättning
(<i>AH</i>, 3, <i>RA</i>). Ett liknande protokoll af <sup>19</sup>/<sub>2</sub> 1538 (! — tydligen skriffel för
1539) är underskrifvet af kanslern och Sten Eriksson, en dom, dat. Sonntag 
reminiscere (2 mars) 1539, utfärdad af Pyhy, Sten Eriksson, Klemet Hansson, Gustaf
Fincke, Isak Nilsson, Hans Sastrow, »Hofrichter und Räthe» (<i>AH, Regem.rådet
RA</i>). D. <sup>23</sup>/<sub>4</sub> 1539 voro enligt protokoll flera »klagomål och ärender . . . för
rätte . . . uti borgestufvona på Stockholm», inför en domstol af 27 personer,
hufvudsakligen lägre hoftjänare med kanslern, Sten Eriksson och några andra
svenska herrar i spetsen (<i>Borgrättsprot., RA</i>). Af <sup>29</sup>/<sub>7</sub> finnas konceptprotokoll
till domar, fällda af »der K. M:t Kriegs- und Hofräthen» — hvilka dessa voro,
förmäles icke — och af <sup>17</sup>/<sub>11</sub> ett liknande, fördt »in gehabenem Gericht und
Rath für der K. M:t Kriegs- und Reichsräthen nämlich für den Herrn Cantzler,
Sten Eriksson, h. Lars Siggesson, Svante Sture, Jon Olsson und Klementem
Secretarien». <i>AH, Regem.rådet.</i></footnote>.

I det uppväxande tyska ämbetssystemet var vanligen den
centrala rättskipningen anförtrodd åt rådskollegiet, och de högsta
dömande och administrerande funktionerna voro således förbundna
hos samma korporation<footnote>Se ofvan, s. 41, not 2, anförda arbeten.</footnote>. Principen öfverflyttades också till Sverige.
Genast från början talades i domstolsprotokollen om »Hofräthe»
eller »Räthe» såsom domstolens medlemmar<footnote>En af kanslern <sup>15</sup>/<sub>9</sub> 1538 utfärdad stämning är ofvan anförd (s. 38,
not 2). Vidare föreligger »Rathschlag und die Urteil, so von koniglicher
Maiestät . . . Kriegs- und Hofsräthen, Cantzler, Ritterschaft und gemeinem
Stadt-Rath zu Stockholm gesprochen worden Mittwochs post Michaelis» 1538,
utgörande protokoll och dom (<i>G. I:s bref, RA</i>). Det bevarade konceptet (<i>Pyhys
papper, RA</i>) har uppgift om bisittarne: Pyhy, Svante Sture och Erik Fleming,
»Hauptmänner», Klemet Hansson, borgmästare och råd i Stockholm. Ett 
protokoll af 15, 16, 17 okt. redogör för förhör af kanslern samt »Des Herrn 
Cantzlers Rathschlag und Abschied», men upplyser icke om rättens sammansättning
(<i>AH</i>, 3, <i>RA</i>). Ett liknande protokoll af <sup>19</sup>/<sub>2</sub> 1538 (! — tydligen skriffel för
1539) är underskrifvet af kanslern och Sten Eriksson, en dom, dat. Sonntag 
reminiscere (2 mars) 1539, utfärdad af Pyhy, Sten Eriksson, Klemet Hansson, Gustaf
Fincke, Isak Nilsson, Hans Sastrow, »Hofrichter und Räthe» (<i>AH, Regem.rådet
RA</i>). D. <sup>23</sup>/<sub>4</sub> 1539 voro enligt protokoll flera »klagomål och ärender . . . för
rätte . . . uti borgestufvona på Stockholm», inför en domstol af 27 personer,
hufvudsakligen lägre hoftjänare med kanslern, Sten Eriksson och några andra
svenska herrar i spetsen (<i>Borgrättsprot., RA</i>). Af <sup>29</sup>/<sub>7</sub> finnas konceptprotokoll
till domar, fällda af »der K. M:t Kriegs- und Hofräthen» — hvilka dessa voro,
förmäles icke — och af <sup>17</sup>/<sub>11</sub> ett liknande, fördt »in gehabenem Gericht und
Rath für der K. M:t Kriegs- und Reichsräthen nämlich für den Herrn Cantzler,
Sten Eriksson, h. Lars Siggesson, Svante Sture, Jon Olsson und Klementem
Secretarien». <i>AH, Regem.rådet.</i></footnote>, snart också om
»Regimenträthe» och »Regiment»<footnote>Termerna förekomma i ofvan anförda protokoll af <sup>29</sup>/<sub>7</sub> och i en 
skrifvelse från kanslern af <sup>15</sup>/<sub>8</sub> 1539 ang. en rättssak, <i>Pyhys papper, RA</i>. I
Tyskland användes de omväxlande med »Hofrath»; <sc>Schmoller</sc>, s. 62.</footnote>, och det hände, att själfva
domen kallades »Rathschlag»<footnote>En af kanslern <sup>15</sup>/<sub>9</sub> 1538 utfärdad stämning är ofvan anförd (s. 38,
not 2). Vidare föreligger »Rathschlag und die Urteil, so von koniglicher
Maiestät . . . Kriegs- und Hofsräthen, Cantzler, Ritterschaft und gemeinem
Stadt-Rath zu Stockholm gesprochen worden Mittwochs post Michaelis» 1538,
utgörande protokoll och dom (<i>G. I:s bref, RA</i>). Det bevarade konceptet (<i>Pyhys
papper, RA</i>) har uppgift om bisittarne: Pyhy, Svante Sture och Erik Fleming,
»Hauptmänner», Klemet Hansson, borgmästare och råd i Stockholm. Ett 
protokoll af 15, 16, 17 okt. redogör för förhör af kanslern samt »Des Herrn 
Cantzlers Rathschlag und Abschied», men upplyser icke om rättens sammansättning
(<i>AH</i>, 3, <i>RA</i>). Ett liknande protokoll af <sup>19</sup>/<sub>2</sub> 1538 (! — tydligen skriffel för
1539) är underskrifvet af kanslern och Sten Eriksson, en dom, dat. Sonntag 
reminiscere (2 mars) 1539, utfärdad af Pyhy, Sten Eriksson, Klemet Hansson, Gustaf
Fincke, Isak Nilsson, Hans Sastrow, »Hofrichter und Räthe» (<i>AH, Regem.rådet
RA</i>). D. <sup>23</sup>/<sub>4</sub> 1539 voro enligt protokoll flera »klagomål och ärender . . . för
rätte . . . uti borgestufvona på Stockholm», inför en domstol af 27 personer,
hufvudsakligen lägre hoftjänare med kanslern, Sten Eriksson och några andra
svenska herrar i spetsen (<i>Borgrättsprot., RA</i>). Af <sup>29</sup>/<sub>7</sub> finnas konceptprotokoll
till domar, fällda af »der K. M:t Kriegs- und Hofräthen» — hvilka dessa voro,
förmäles icke — och af <sup>17</sup>/<sub>11</sub> ett liknande, fördt »in gehabenem Gericht und
Rath für der K. M:t Kriegs- und Reichsräthen nämlich für den Herrn Cantzler,
Sten Eriksson, h. Lars Siggesson, Svante Sture, Jon Olsson und Klementem
Secretarien». <i>AH, Regem.rådet.</i></footnote>. Under senare delen af 1539 
anträffas till och med ett par protokoll öfver förhandlingar, förda
»im Rath», »in consilio», och dessa protokoll röra icke 
rättskipningsmål, utan vanliga förvaltningsfrågor. Enligt protokollen hafva
en del af dessa blifvit vid sammanträdet afgjorda, andra åter 
hänskjutits till konungen. Hvilka som deltagit i sammanträdena, 
framgår dock icke af de kortfattade anteckningarna<footnote>»Auf heute den ander Tag Oktobris haben nachfolgende durch . . .
K. M:t Kriegsräthe Kanzler und Klement Secretarien nachgeschriebenen 
Bescheide im Rath erlangt». För åtskilliga punkter är antecknadt: »ad regem
(seinen Bescheid darnach zu erlangen)». Ett annat kortfattadt protokoll är
»actum in consilio» <sup>10</sup>/<sub>11</sub> 1539, och några summariska anteckningar från <sup>15</sup>/<sub>12</sub>
och <sup>16</sup>/<sub>12</sub> härröra sannolikt också från dylika sammanträden. <i>AH, 
Regem.rådet</i>. Ett beställningsbref af <sup>11</sup>/<sub>11</sub> är underskrifvet af kanslern och Sten 
Eriksson »ad mandatum domini regis in consilio», <i>GR</i> XII: 247. Jfr <i>SRA</i> I: 247.</footnote>.


Med ingången af år 1540 faller ett klarare ljus öfver 
organisationsplanerna på detta område.

På en herredag i Örebro aflades d. 4 jan. 1540 på 
konungens »blotta svärd» en märklig hyllningsed, hvars språk och
innehåll otvetydigt ådagalägga, att konungens tyska rådgifvare
voro dess upphofsmän. Bland annat angåfvos här, i en ordrik,
men skäligen oklar affattning, de förpliktelser, som vederbörande
i egenskap af »de besvorne regementsråd», såsom bisittare i »det
kungliga regementet», hade att uppfylla. Därtill hörde att med
trohet och flit biträda konungen i allt hvad behof gjordes inom
det kungliga regementet, krigssaker och andra handlingar, och
att i allmänhet i hans stad och ställe hafva uppsikt öfver hela
riket, så att ett godt regemente måtte blifva hållet och konungen
icke som förut varda öfverlupen af undersåtarnas klagomål och
öfverhopad med olidligt arbete. Vidare betonades särskildt en
förpliktelse att så akta det kungliga regementet, att hvar och en
måtte blifva rättvist dömd, att uti regementsrådet eller rätten
aldrig taga mutor och ändtligen att förtiga allt, som i det 
förordnade kungliga regementet beslötes<footnote><i>SRA</i> I: 250 ff.</footnote>.

I detta aktstycke karakteriseras således <sp>regementsråden</sp>
såsom konungens tjänstpliktige medhjälpare och ställföreträdare
inom hela den högsta riksstyrelsen, såväl den dömande som den
administrerande, <sp>regementsrådet</sp> eller <sp>regementet</sp> i sin 
helhet såsom en kollegial korporation. Om denna korporations 
organisation nämndes för öfrigt intet. I detta afseende har man 
naturligtvis att iakttaga, hvilka de personer voro, som aflade 
hyllningseden.

Enligt flera uppgifter skola dessa hafva varit Pyhy och
Norman, tolf svenska adelsmän, hvilka alla utom en — Lars
Turesson — vid denna tid torde hafva tillhört riksrådet, samt tre
biskopar<footnote><i>SRA</i> I: 252 f.; jfr rådslängden, s. 830 ff.</footnote>. Ett par månader senare, d. 10 april, bekräftades
eden vid en herredag i Lödöse i regementsrådets namn af 
sexton personer. Man finner bland dem Pyhy och Norman, tretton
medlemmar af det gamla riksrådet, af hvilka nio, som varit när-

varande i Örebro, samt en adelsman, som icke anses hafva 
tillhört detta, Arvid Trolle; däremot icke biskoparna, som deltagit
i Örebroeden<footnote>a. a., s. 292.</footnote>. Det var vid denna herredag, som den ryktbara
landsordningen för Västergötland fastställdes, den landsordning,
som skulle göra början till en systematisk organisation af 
ämbetskollegier äfven för provinsialförvaltningen<footnote>Konungens »höga regemente» förutsattes äfven i landsordningen, men
några närmare upplysningar om dess ställning, än att det skulle vara 
öfverordnadt det provinsiella regementet, innehåller denna icke. <i>SRA</i> I: 268 f.</footnote>. Samma dag som
denna utfärdades, d. 9 april, hade »regementsrådet» också fått
afgifva en skriftlig förbindelse att hålla den samma. De, som
undertecknade denna förbindelse i regementsrådets namn, skola
hafva varit tjugu till antalet. Fjorton af dessa äro personer, som
följande dag d. 10 april också underskrefvo hyllningseden — af
de sexton undertecknare saknas således endast två, Arvid Trolle
och Erik Fleming —, till dessa kommer en, som aflagt eden redan
i Örebro, men ej deltog i bekräftelsen af d. 10 april, Knut 
Andersson, och ändtligen nämnas bland de tjugu fem andra frälsemän,
som hvarken tillhört det gamla riksrådet eller aflagt eden i Örebro
eller underskrefvo bekräftelsen af d. 10 april<footnote>a. a., s. 289 ff. De fem äro: Severin Kil, Torsten Brunsson, Peder
Andersson, Olof Persson, Anders Hansson.</footnote>.

Bland dem, som vid dessa tillfällen deltogo i handlingar i
regementsrådets namn, utgjordes de allra flesta således af 
förutvarande riksråd. Af samtliga de riksråd, som man från denna
tid känner, var det endast fyra<footnote>Axel Andersson, Björn Klausson, Ivar Fleming, Ture Trolle; se 
rådslängden.</footnote>, som ej afgåfvo antingen den
första hyllningseden i Örebro eller bekräftelsen i Lödöse. Att
dessa fyra saknas, beror säkerligen icke därpå, att de afsiktligt
uteslutits, utan på att de af en eller annan anledning icke varit
närvarande. Meningen synes således hafva varit, att riksrådet i
sin helhet skulle uppgå i det nya regementsrådet. Medlemmar
af detta sistnämnda voro vidare ojäfaktigt Pyhy och Norman.
Osannolikt förefaller däremot, att man såsom sådana skulle hafva
att räkna de tre biskoparna och de frälsemän utom råds, som
aflagt sagda förpliktelser. De deltogo visserligen i handlingar,
som voro affattade i regementsrådets namn, men det torde kunna
tänkas, att de för detta formulerade förbindelserna kommit att
föreläggas äfven sådana personer, som det icke varit meningen
att upptaga i regementsrådet, men som man velat låta beediga

de allmänna lydnads- och trohetslöftena i de uppsatta 
förpliktelsebrefven. Särskildt antagligt är detta i fråga om 
underskrifterna under förbindelsen till landsordningens iakttagande. De
fem icke-riksråd, som underskrifvit denna, voro alla framstående
män från Västergötland, ett par af dem äfven medlemmar af det
genom landsordningen inrättade <i>provinsiella</i> regementet<footnote>Torsten Brunsson och Peder Andersson nämnas i landsordningen såsom
ståthållarens »biråd». Då Severin Kil i förbindelsebrefvet tecknar sig 
»secretarius», synes detta visa, att han förordnats till secretarius i provinsregementet;
i landsordningen står tomrum för denna posts innehafvare (<i>SRA</i> I: 262). Om
Olof Persson och Anders Hansson se exempelvis ett kungligt bref af <sup>6</sup>/<sub>7</sub> 1536,
<i>GR</i> XI: 156, och <sc>Forssell</sc>, <i>Historia</i>, I: 44.</footnote>. Det
var naturligt, att dessa skulle få beediga ordinantian, och lätt
förklarligt, att de fingo afgifva samma löfte som regementsråden
utan hinder däraf, att detta egentligen stiliserats endast i dessa
sistnämndas namn. Tiden var icke så nogräknad i dylika formsaker.

I dessa aktstycken är det således hufvudsakligen det gamla
riksrådets medlemmar, som uppträda under det nya namnet 
regementsråd. Den nya rådsinstitutionen skulle skapas genom 
omorganisation af den gamla till ett kollegialt arbetande regemente.

Sådant det planerade svenska rådskollegiet sålunda framstår,
skiljer det sig till sin sammansättning högst väsentligt från sina
förebilder. I de tyska inrättningarna af denna art plägade vid
sidan af representanter för aristokratien också borgerliga män
med en skolad administrativ fackbildning insättas. Jurister, 
doktorer i den romerska rätten, spelade en högst betydande roll i
de tyska rådskollegierna, ty de voro yrkesämbetsmän, som 
uteslutande och med verkliga fackkunskaper ägnade sig åt sin herres
tjänst<footnote>Jfr <sc>Schmoller</sc>, s. 57 f., 64.</footnote>. I Sverige saknades detta element i samhället ännu helt
och hållet — främlingarna Pyhy och Norman, af hvilka den 
sistnämnde dock icke var jurist, utan teolog, blefvo här dess första
representanter —, och så fann man sig nödsakad att helt enkelt
söka omskapa det gamla högaristokratiska riksrådet efter de nya
principerna. Frågan var, om dess medlemmar skulle kunna blifva
mera tjänstbara genom det nya namnet och de allmänna löftena
på papperet.

Från år 1540 föreligger ett jämförelsevis betydligt antal
protokoll öfver förhandlingar »in consilio»<footnote>Redan från <sup>1</sup>/<sub>1</sub> finnas några anteckningar, rubricerade »Rathschlag zu
Örebro» (<i>AH, Regem.rådet</i>), af <sup>28</sup>/<sub>2</sub> ett utskrifvet »Rathschlag», »actum in
consilio» (<i>SRA</i> I: 255—258), af <sup>12</sup>/<sub>5</sub> konceptprotokoll, fördt »im offenem 
erhaltenem Hofgericht», af <sup>26</sup>/<sub>5</sub> tvenne protokoll, det ena uttryckligen rubriceradt
»actum in consilio», det andra af samma art, (<i>AH, Regem.rådet</i>), af <sup>30</sup>/<sub>5</sub> ett,
»actum in consilio», (<i>GR</i> XIII: 46 f.), af <sup>13</sup>/<sub>6</sub> och <sup>26</sup>/<sub>6</sub> (<i>AH, Regem.rådet</i>),
<sup>29</sup>/<sub>6</sub> (<i>GR</i> XIII: 67), <sup>8</sup>/<sub>7</sub> (a. a., s. 80) liknande handlingar, från <sup>19</sup>/<sub>8</sub>, <sup>24</sup>/<sub>8</sub>, <sup>26</sup>/<sub>8</sub>,
<sup>14</sup>/<sub>9</sub> mer eller mindre utförliga rättegångshandlingar (<i>AH, Regem.rådet</i>); 
dessutom protokoll öfver en rättegång, hållen i Upsala inför kanslern, 
slottsfogden, borgmästare och råd <sup>8</sup>/<sub>2</sub> (a. saml.), ett protokoll »actum 
Stockholm in penale judicio anno 40» (a. saml.) samt ett »Rathschlag», som 
hänförts till slutet af juni (<i>GR</i> XIII: 69).</footnote>. Men för såvidt man

kan konstatera, hvilka som deltagit i dessa förhandlingar, 
återfinner man vid dem alldeles icke det regementsråd, som aflagt
de nyss anförda förpliktelserna. Af alla dess medlemmar befinnas
endast Pyhy och Sten Eriksson regelbundet hafva närvarit vid
sammanträdena, vid ett tillfälle nämnes jämte dem Abraham
Eriksson, men annars icke en enda<footnote>I många af protokollen äro de närvarandes namn icke angifna. —
Abraham Eriksson omtalas d. <sup>26</sup>/<sub>5</sub>.</footnote>. Tvärt om innehåller ett
protokoll af d. 8 juli ett direkt beslut om att en stor del af 
regementsråden skulle erhålla poster i olika landskap<footnote><i>GR</i> XIII: 80 ff.</footnote>. När på hösten
åtskilliga regementsråd skulle afgå till ett möte med danska 
riksråd i Kalmar, måste skriftliga kallelser till dem affärdas<footnote>Till Holger Karlsson m. fl. <sup>1</sup>/<sub>9</sub> 1540, a. a. XIII: 107; jfr bref till Lars
Siggesson m. fl., a. a., s. 97.</footnote>. 
Däremot deltogo i rådssessionerna flera af konungens tyska och
svenska tjänstemän, som <i>icke</i> upptogos bland regementsråden i
de nämnda statsakterna: Gilius v. Taubenheim, Albrekt Silstrang<footnote><sup>26</sup>/<sub>5</sub>, <sup>30</sup>/<sub>5</sub>; jfr ofvan s. 38 och nedan s. 53.</footnote>,
Ture Pedersson (Bjelke), Peder Brahe<footnote><sup>26</sup>/<sub>5</sub>. Ture Pedersson var slottsfogde på Stockholms slott.</footnote>, sekreteraren Klemet 
Hansson<footnote><sup>28</sup>/<sub>2</sub>, <sup>26</sup>/<sub>5</sub>.</footnote> samt vid ett tillfälle Claus von Hatstedt<footnote><sup>28</sup>/<sub>2</sub>.</footnote>.

Den rådskorporation, som faktiskt trädde i verksamhet vid
hofvet, fick således en tämligen obestämd karakter. Den bildades
helt enkelt af flere eller färre vid hofvet befintliga kungliga 
tjänstemän, bland hvilka regementsråden i termens ofvan angifna 
betydelse voro mindretalet. Det blef, så vidt man kan finna, en
hofkonselj, hvars sammansättning växlade efter omständigheterna.
Äfven på denna synes nu namnet regementsråd hafva 
öfverflyttats<footnote>Domen af <sup>20</sup>/<sub>6</sub> är fälld af »verordnete Regementsräthe»; jfr prot. af <sup>29</sup>/<sub>6</sub>
och brefvet af <sup>1</sup>/<sub>9</sub>.</footnote>.


Först vid det stora mötet i Kalmar samlades de 
förutvarande riksråden i större antal<footnote>De uppräknas — såsom »Sverigis krones och rikes råd» — i 
förbundsförslag af <sup>1</sup>/<sub>11</sub>, <i>GR</i> XIII: 164.</footnote>. Men detta var endast en 
tillfällig sammankomst af den art, som äfven förut varit vanlig.
Efter dess slut skingrades de åter.

På samma sätt gestaltade sig förhållandena under 1541.
Förhandlingar ägde rum »in consilio», de däri deltagande 
betecknades såsom »regementsråd», men allt tyder på att denna 
rådsförsamling haft samma obestämda karakter och sammansättning
nu som under föregående år<footnote>Af <sup>5</sup>/<sub>1</sub> finnes ett protokoll, »actum in consilio», rörande en mängd 
förvaltningsärenden, handlagda af konungens »Regimentz-Räthe», samt en dom —
»Rathschlag und Urteil» — af konungens »verordenten obristen 
Regiments-räthe» (<i>GR</i> XIII: 186 ff, <i>SRA</i> I: 788 f.); ett odateradt »Rathschlag» synes 
härröra från jan. eller febr. (<i>GR</i> XIII; 218 ff.), och ännu tvenne odaterade rådslag
föreligga från samma år (<i>SRA</i> I: 791). I intet af dessa fall äro deltagarne i
sammanträdet angifna.</footnote>. Af de egentliga regementsråden
synas endast Pyhy, Sten Eriksson och Norman hafva befunnit
sig hos konungen<footnote>Se den skriftliga kallelsen till rådsherrarna till ett möte i Kalmar, af <sup>16</sup>/<sub>3</sub>,
<i>GR</i> XIII: 231; jfr dock kon:s yttrande i bref till Lars Siggeson m. fl. <sup>19</sup>/<sub>5</sub>:
»kanslern, Sten Eriksson, M:r Jören och flere af våre råd, som ännu hos oss
till städe äre» (a. a., s. 266), och bref till Gustaf Olsson, Birger Nilsson, Johan
Turesson, Svante Sture (a. a., s. 238, 246, 254).</footnote>. På försommaren 1541 sammanträdde liksom
året förut svenska och danska rådsherrar till ett möte i Kalmar,
och häri deltog äfven konungen från midsommar till september<footnote>Nyss anförda bref; jfr bref och instr. af <sup>19</sup>/<sub>5</sub>, a. a. s. 265—272.
Konungens i registr. införda skrifvelser äro daterade Kalmar <sup>20</sup>/<sub>7</sub>—<sup>28</sup>/<sub>10</sub>; jfr <i>SRA</i>
I: 294.</footnote>.
Från denna tid föreligger ett protokoll från en rådssammankomst,
hvari verkligen flera rådsherrar deltagit<footnote>»Actum in consilio» <sup>4</sup>/<sub>8</sub> 1541. Närvarande voro: kanslern, Lars 
Siggesson, Erik Fleming, Kristofer Andersson, Svante Sture, Norman och Klemet
Hansson. <i>AH, Regem.rådet</i>.</footnote>, men det är det enda af
denna art för året.

Till hösten 1541 har man hänfört en vidlyftig kunglig 
proposition till regementsrådet, men om det sammanträde, hvarvid denna
behandlats, finnas inga underrättelser<footnote><i>SRA</i> I: 790 f.; <i>GR</i> XIII: 352 ff.</footnote>. Konungen beklagar sig
i denna proposition öfver att han ej får tillräcklig hjälp i 
regeringens värf, utan måste själf uträtta allt. Den nya 
organisationen i sin helhet fungerade således icke tillfredsställande. Allt
talar för att förebråelsen drabbar äfven rådskonseljen. Ett faktum

är, att protokollen från 1541 äro vida fåtaligare än de från 
föregående år. Rättegångsprotokollen utgöra visserligen härutinnan ett
undantag, i det att man har jämförelsevis många sådana från förra
delen af 1541<footnote>Utom det ofvan nämnda, af <sup>5</sup>/<sub>1</sub>, finnas sådana af <sup>10</sup>/<sub>1</sub> — bisittare: Pyhy,
Sten Eriksson, E. Fleming, J. Olsson (rådsherrar), Klemet Hansson, P. Brahe,
Ture Pedersson, Silstrang, Henr. Klasson, Hans Sastrow m. fl. tyskar och
svenskar, summa 24 —, från distingsmarknaden, utan uppgift om rätten, från
<sup>12</sup>/<sub>2</sub>, dat. Upsala — bisittare 13, rådsherrar och icke-rådsherrar —, från <sup>23</sup>/<sub>4</sub> —
Pyhy, Norman, Kl. Hansson, Taubenheim m. fl., summa 17 —, från <sup>25</sup>/<sub>4</sub> —
Pyhy, Norman, Kl. Hansson, Taubenheim och 8 andra samt borgmästare och
råd i Upsala —, från <sup>4</sup>/<sub>5</sub> — Pyhy, Sten Eriksson, Norman, Kl. Hansson, biskop
Lars, Laurentius Andreæ, Olaus Petri m. fl. samt borgmästare och råd i Upsala.
Efter anteckningar, benäget meddelade af lektor <sc>E. Hildebrand</sc>. Jfr samme
forskares uppsats <i>Om urspr. till Erik XIV:s nämnd</i>, s. 354.</footnote>, men som förut svällde rätten genom inkallande
af tillfälliga bisittare, lägre hoftjänare, borgmästare och råd eller
andra personer på den plats, där man befann sig, vanligen ut till
en mycket mångtalig församling, som endast hade de ledande
medlemmarna gemensamma med den administrativa hofkonseljen.
I dessa fall synes den icke heller i terminologien hafva blifvit
identifierad med regementsrådet.

Troligen var hela rådsinstitutionen vid hofvet således redan
på retur, då i början af år 1542 både Pyhy, Sten Eriksson och
Norman afgingo på en beskickning till Frankrike och sålunda
just de män, som hittills bildat medelpunkten för det fungerande
regementsrådet, lämnade landet<footnote>Fullmakt för dem samt Knut Andersson af <sup>25</sup>/<sub>1</sub> 1542, tryckt i 
<i>Sveriges traktater</i> IV: 253 f. Ännu <sup>31</sup>/<sub>1</sub> 1542 hafva dock Pyhy, Sten Eriksson och
Norman suttit till doms öfver en person, som »für dem hochloblichen Ko:n
Regiment in Gericht fürgekommen» (prot. bland <i>AH, Regem.rådet</i>).</footnote>. Därmed var dess förfall 
afgjordt. Visserligen finnas äfven från år 1542 åtskilliga rådslag<footnote>Af juni, juli och oktober; äfven ett fjärde rådslag från detta år omtalas,
ehuru det ej nu är bevaradt. <i>SRA</i> I: 307, 792 f.; <i>GR</i> XIV: 84.</footnote>,
men dessa synas vara af samma art som de förut vanliga 
rådslagen, betänkanden af rådet, afgifna vid särskildt sammankallade
möten. Det var det gamla riksrådet, som åter trädde i 
verksamhet, om äfven namnet »regementsråd» ännu användes.

Året 1542 blef för öfrigt en vändpunkt i hela regeringens
allmänna utveckling. I Dackefejden kom en förbittrad 
folkstämning till utbrott, som visade vådorna af hela det regeringssystem
de främmande rådgifvarne infört, och under intrycket af det 
farliga upproret synes konungen, medan Pyhy och hans följeslagare
ännu dröjde kvar i utlandet, hafva fattat ett afgörande beslut att

bryta med de importerade styrelseprinciperna och återgå till de
gamla<footnote><sc>Hjärne</sc>, <i>Reformationstidens statsskick</i>, s. 41.</footnote>. Äfven på organisationens område gjorde sig 
systemförändringen naturligtvis märkbar. Hvad särskildt regementsrådet
angår, kom det icke vidare i fråga att återupplifva dess karakter
af hofkonselj. Under 1543 höllos åter endast rådsmöten af 
häfdvunnen art<footnote><i>SRA</i> I: 309—313, (319) 793. Termen regementsråd förekom ännu;
a. a., s. 319.</footnote>. Man finner konungen i ett förtroligt bref beklaga
sig öfver att han icke hade några dugliga medhjälpare hos sig<footnote>Till Gustaf Olsson <sup>21</sup>/<sub>2</sub>, 1543, <i>GR</i> XV: 101.</footnote>,
och liknande klagomål upprepades i än skarpare form i en 
skrifvelse till Sten Eriksson, hvari denne enständigt förmanades att
med snaraste återvända hem<footnote>Till Sten Eriksson <sup>2</sup>/<sub>5</sub>, a. a., s. 254 f.</footnote>. Han återkom också på 
sommaren, likaså Norman<footnote>Kungliga bref af <sup>14</sup>/<sub>7</sub> och <sup>6</sup>/<sub>8</sub>, a. a., s. 417, 475.</footnote> och slutligen något senare kanslern själf.
Men om något regementsråd vid hofvet blef ej heller nu tal.
Kanslern, som varit själen i hela inrättningen, anklagades strax
efter sin återkomst för flera förseelser och sattes i fängelse. Han
fick stanna där till sin död<footnote>Anklagelsepunkterna äro tryckta i a. a., s. 640—644. Jfr <sc>E. Hildebrand</sc>,
art. <i>Pyhy</i> i Nord. Fam.bok.</footnote>.

Den stora planen att ombilda riksrådet till ett permanent
regementsråd krympte således vid utförandet högst väsentligt 
tillsammans. Regementsrådet vid hofvet blef aldrig något annat än
den växlande församling af tjänstemän med eller utan 
rådsvärdighet, som under 1540 framträdt med detta namn<footnote>I öfverensstämmelse härmed betecknades såsom »Hofräthe» stundom
äfven andra tjänstemän än de, som erhållit verklig beställning såsom »råd».
Rubriken »Hofräthe» i 1540 års lönelängd omfattar ej blott Pyhy och 
Norman, utan också Albr. Silstrang och G. v. Taubenheim. Se ofvan s. 40, not 1
samt s. 43, not 1.</footnote>, och det förde
äfven i denna form endast en efemär tillvaro.

Under sådana förhållanden kunde naturligtvis hvarken 
innehållet eller formerna för dess verksamhet hinna närmare fixeras.

Hvad den del af denna beträffar, som rörde administrativa
ärenden, synas dessa sammanträden aldrig hafva hållits inför
konungen. Att denne personligen rådförde sig med de män,
som plägade sitta i regementsrådet, faller af sig själf, men i 
formliga sammanträden skedde det icke. De föreliggande 
protokollen äro endast uttryck för regementsrådets verksamhet på
egen hand.


Till stor del utgöras dessa protokoll af utlåtanden, ställda
till konungen och innefattande förslag, som hemställdes till hans
afgörande. Dylika utlåtanden voro i grunden af samma art som
de gamla rådslagen, ehuru rådskorporationen var annorlunda 
sammansatt än den, som afgifvit dessa, och det var därföre helt
naturligt, att termen »rådslag» fortfarande om dem användes<footnote>Jfr ofvan s. 43, 46, not 3, 48, not 2, 49, not 3. Dessa utlåtanden 
betecknades ofta såsom afgifna »på K. M:ts förbättring»; se exempelvis <i>GR</i> XIII:
68 ff., 187; <i>SRA</i> I: 307, 792 f.</footnote>. En
annan kategori utgöra de protokoll, som röra positiva beslut af
regementsrådet angående administrativa åtgärder, och hvarpå
exempel anträffats redan under hösten 1539<footnote>Jfr ofvan s. 43.</footnote>. Dessa protokoll
äro dock få till antalet, och endast mindre viktiga löpande 
ärenden synas på detta sätt hafva öfverlåtits åt regementsrådet till
afgörande<footnote>Prot. <sup>26</sup>/<sub>5</sub>, <sup>30</sup>/<sub>5</sub> 1540. Prot. af <sup>8</sup>/<sub>7</sub>, som rör en mängd ämbetens 
besättande, är affattadt i kategorisk form, men torde näppeligen kunna anses 
innefatta något annat än ett förslag. Jfr ofvan s. 46, not 3. I prot. af <sup>30</sup>/<sub>5</sub> 
hänskjutes en punkt »ad regem»; jfr ofvan s. 43, not. 4.</footnote>.

På <i>rättskipningens</i> område var regementsrådets myndighet
alltid beslutande. Äfven här fungerade det icke vid konungens
sida, utan såsom en själfständigt handlande korporation.

Protokollen äro i administrativa frågor alltid summariska,
redogöra endast för förhandlingarnas resultat, ej för deras gång.
I rättegångsmål innehålla de ibland äfven ett kortfattadt referat
öfver förhöret. En stor del af dem synes kanslern själf hafva
uppsatt<footnote>Äfven flera koncept af Normans hand föreligga; <i>SRA</i> I: 
787—791, 793.</footnote>; särskild sekreterare fanns således icke vid 
sammanträdena, åtminstone icke alltid. Omröstning omtalas aldrig. 
Liksom kanslern presiderade vid rättegångarna, så ledde han 
säkerligen äfven de rådssessioner, som afhandlade förvaltningssaker,
men något formligt ordförandeskap nämnes icke.

I rättegångsformernas enskildheter skulle förmodligen ej få
främmande drag låta sig påvisas. De kunna dock i detta 
sammanhang lämnas å sido.

*

Då af det egentliga regementsrådets ledamöter endast några
få kommo att regelbundet tjänstgöra hos konungen, måste dessa

erhålla en framskjuten ställning i jämförelse med de öfriga.
Detta fick också ett uttryck i en särskild titel. Pyhy, som
älskade yttre prål, nöjde sig icke med att i sin titulatur förena
värdigheterna kansler, krigsråd<footnote>Se nedan s. 77.</footnote> och regementsråd, utan satte
framför dessa titlar också ett förstärkande »öfverste», »obrister»,
vare sig han använde endast en af dem eller alla tillsammans<footnote>»Öfverste kansler» eller »öfverste krigsråd och kansler». Se exempelvis 
bref och mandat af okt. och dec. 1539, <i>GR</i> XII: 256, 301, sann hans underskrifter 
under regementsrådets förpliktelser af <sup>9</sup>/<sub>4</sub> och <sup>10</sup>/<sub>4</sub> 1540, <i>SRA</i> I: 290, 292.</footnote>.
I analogi härmed hände det också, att framför andra höga 
ämbetstitlar sattes ett dylikt »öfverste»<footnote>Lars Siggesson fick heta »öfverste marskalk», Sten Eriksson »öfverste
krigsråd», <i>SRA</i> I: 290, 292; jfr nedan s. 77.</footnote>. Men därjämte infördes för
Pyhy och Sten Eriksson den speciella hederstiteln <sp>sekrete</sp> råd,
och äfven den förstärktes på nyssnämnda sätt till <sp>öfverste
sekrete råd</sp><footnote>Den förekommer i en mängd aktstycken från 1540 och följande år,
<i>GR</i> XIII: 138, 164, 287, 289, 291, 348.</footnote>. Norman synes icke officiellt hafva fört den,
men väl tillades den honom i enskilda skrifvelser<footnote>Flera bref t. Norman, i hvilka denna titel användes, bland <i>Normans
papper, RA</i>. — I traktaten med Frankrike af <sup>2</sup>/<sub>7</sub> 1542 nämna sig både Norman
och Knut Andersson »regiminis ac secretorum consiliarii», men i fullmakten
finnes denna titel icke; <i>Sveriges Traktater</i> IV: 247, 253.</footnote>. Däremot
utmärktes därmed den betydande rådsherren och ståthållaren i
Västergötland Gustaf Olsson<footnote><i>GR</i> XIII: 287, 289.</footnote>.

Titeln sekrete råd upptogs i likhet med öfriga nyheter af
liknande art sannolikt efter utländska förebilder och var tydligen,
i enlighet med sin bokstafliga betydelse, afsedd att beteckna en
speciellt upphöjd rådgifvarevärdighet för de viktigaste och 
»hemligaste» angelägenheterna<footnote>Om motsvarighet härtill i Tyskland se t. ex. <sc>Adler</sc>, s. 473; 
<sc>Rosenthal</sc>, <i>Behördenorganisation</i>, s. 11, 30 ff., 37 ff., <i>Gerichtswesen Baierns</i>, s. 258 f.;
om det franska »conseil sécret» <sc>Valois</sc>, s. XXXVIII ff.</footnote>. Något annat än en dylik hedersrang
innebar den icke. Om ett sekret råd såsom särskild korporation
kunde icke gärna blifva tal redan af den anledningen, att däruti
i regel endast skulle hafva funnits två medlemmar, Pyhy och Sten
Eriksson; Gustaf Olsson var nämligen i allmänhet bunden vid sin
ståthållarpost. När uttrycket förekommer på ett sätt, som kunde
tolkas i denna riktning, torde det vara att tillskrifva kanslistilens
brist på precision<footnote>Ett prot. af <sup>29</sup>/<sub>6</sub> 1540 rubriceras i tyska texten »actum in secreto 
consilio» (<i>SRA</i> I: 787), medan den svenska endast har »actum in consilio» (<i>GR</i>
XIII: 67), och några utslag i mål, hänskjutna från regementsrådet i 
Västergötland, anges i rubriken härröra från »Hans Nåds Sekrete råd», medan i
texten endast talas om »Hans Nåds råd» (<i>GR</i> XIV: 429 ff.). I Normans 
fullmakt som superintendent förbehöllos vissa mål konungen eller hans »därtill
förordinerede sekret råd» (a. a. XII: 266).</footnote>.

*



Regementsrådet var ämnadt att blifva ett högsta organ för
den allmänna statsstyrelsen i dess helhet. Men till den stora
organisationsplanen hörde också, att denna styrelse skulle
uppdelas på olika grenar, hvar och en med sin särskilda 
företrädare, på ett system af sins emellan begränsade förvaltande
specialämbeten.

Därvid syntes man nu också i viss mån skilja hofsysslorna
i inskränkt bemärkelse från statens ärenden. Konungens »hof»
fortfor visserligen att innefatta hela den personal, som arbetade
i hans omedelbara tjänst; termer sådana som »Hofrath» och
»Hofgericht» bevisa detta. Men praktiskt sedt lämnade man dock
vid organisationen de uppgifter, som rörde konungens enskilda
uppvaktning, åt andra företrädare än dem, som fingo 
regeringsangelägenheterna sig uppdragna.

Speciellt för de förstnämnda uppgifterna voro sålunda tvenne
nya ämbeten afsedda, <sp>hofmästarens</sp> och <sp>hofmarskalkens</sp>,
båda besatta med tyskar, Gilius v. Taubenheim och Albr. 
Silstrang<footnote>De nämnas såsom innehafvare af dessa värdigheter, den förre exempelvis 
i prot. af <sup>30</sup>/<sub>5</sub> 1540, <i>GR</i> XIII: 47, den senare i 1540 års aflön. längd (ofvan s. 40).</footnote>. Detta hofmästareämbete var ingalunda identiskt med
det, som efter Ture Jönssons flykt stått obesatt. Ämbetet 
uppträder här, i öfverensstämmelse med sin ursprungliga karakter,
såsom en ren hofsyssla, men i en af de många variationer, som
i Tyskland utvecklat sig. Hofmästaren var föreståndare ej för
konungens, utan endast för hans söners, de unga furstarnas 
hofstat<footnote>Se ett förslag till »hofordning» för prinsarna af år 1539, <i>GR</i> XII: 
302—319, särskildt s. 304, 309—311, 314, 319, och ett kungligt bref af 1540, a. a. XIII: 4.
Jfr <sc>Seeliger</sc>, <i>Hofmeisteramt</i>, s. 44—47. — Vid ett tillfälle ser det ut, som om
hofmästaretiteln skulle tilläggas Sten Eriksson (fullm. f. underhandlarne i Kalmar
<sup>8</sup>/<sub>9</sub> 1540, <i>GR</i> XIII: 125), men detta fall är, så vidt jag har mig bekant, enastående.</footnote>. Det kungliga hofvet åter synes hafva stått under 
hofmarskalken, som således bör hafva haft högre rang än 
hofmästaren<footnote>I ett fragmentariskt koncept, som synes hafva varit afsedt till något
slags ordning för hofvet, ålägges hofmarskalken »unsern königlichen Hof mit
einem ordentlichen Regiment vorzustehen». <i>G. I:s bref, odat., RA</i>.</footnote>.


När både hofmästaren och hofmarskalken ibland fingo 
deltaga i rådssessionerna eller insattes i den domstol, som med eller
utan regementsrådets namn fungerade vid hofvet, var detta 
naturligtvis en tjänstgöring vid sidan af deras ämbetsuppgifter. Den
visar i alla händelser, att skillnaden mellan hofförvaltningens och
statsförvaltningens organ ej fasthölls allt för strängt.

Till alldeles öfvervägande del var det emellertid åt själfva
statsförvaltningen, som den nya ämbetsorganisationen ägnades.
En mängd administrativa nybildningar uppträda. De gruppera
sig inom skilda områden: kansliet, finansförvaltningen, 
krigsförvaltningen och kyrkoförvaltningen.

*

<h3><tab><tab> Kansliet.</h3>

För kansliet medförde det nya adminstrativa systemet först
och främst den förändringen, att dess personal mera bestämdt
afgränsades från öfriga tjänstemän för skrifgöromålen. Detta 
berodde på en organisation inom ett annat område, 
finansförvaltningens, hvilken principiellt skilde alla de här sysselsatta 
skrifvarne från kansliet.

Naturligtvis blef kansliets utländska kontingent förstärkt.
Utom kanslern tillkommo äfven lägre tyska tjänstemän. Om
dessas antal under de första åren kan ingen fullständig uppgift
åvägabringas, emedan sammanfattande förteckningar saknas och
källorna i öfrigt i detta stycke gifva mycket knappa upplysningar.
Först för 1542 finnes en aflöningslängd för kansliet<footnote>I Melchior Schwabs utgiftsreg. f . 1542, del 1, <i>Aflön.reg., RA</i>.</footnote>. Denna 
upptar fyra tyskar: Valentin v. Lüttich, Jokim Burwitz, Mikel 
Hofstedt och Baltzar Funck. Åtminstone den sistnämnde var 
emellertid redan år 1539 i konung Gustafs tjänst<footnote>Han omnämnes i bref af aug. och okt. 1539, <i>GR</i> XII: 242, 299.</footnote> och synbarligen
äfven den förstnämnde<footnote>D. <sup>24</sup>/<sub>3</sub> 1539 skrifver han från Rostock till en Hans von Jasmund, att
han anträffat en person, lämplig att intagas i kansliet, och med snaraste skall
komma »ins Reich». Han talar i detta bref om kon. Gustaf såsom sin herre.
<i>AH, Handl. ang. tyskarna.</i> — En anteckning i <i>Titularreg.</i> för <sup>1</sup>/<sub>1</sub> 1534 (!)
»V. v. L. oberste secret:n erneuerte Bestallung» måste vara feldaterad. Rimlig
är däremot en liknande anteckning f. <sup>1</sup>/<sub>1</sub> 1541: »V. v. L. auf 3 Jahren Secretarii
Bestallung», om den antas åsyfta en förnyelse. — I ett rätteg. prot. af <sup>26</sup>/<sub>8</sub> 1540
omtalas V. v. L. bland vittnena; se ofvan sid. 46, not 5.</footnote>. Mycket möjligt är, att äfven andra tyska
kanslitjänstemän funnits. I ett par af de handlingar, som röra
Pyhys anställning, är inryckt en förpliktelse för honom att 
medföra två tyska skrifvare, som skulle användas i konungens tjänst<footnote>Punkten finnes endast i de koncept, som äro affattade för anställning
på lifstid; jfr <i>GR</i> XII: 122 och ofvan sid. 37, not 1. — 1543 års utg.reg.
(<i>RKB, KA</i>) har under »tyske kanslit» (jfr nedan) endast två nanm, Burwitz samt
Claus von Bowen, men är uppenbarligen ofullständigt. — En Frans Trebow,
som förut varit konung Kristierns af Danmark sekreterare, synes under denna
tid hafva öfvergått i konung Gustafs tjänst, men det är ej fullt klart, om han
äfven här fått sin verksamhet inom kansliet; se åtsk. bref 1539—1543, i hvilka
han omtalas, <i>GR</i> XII: 182, XIII: 238, 316, XV: 597 f.; jfr XIV: 65, not.</footnote>.
Huruvida han verkligen gjort detta, och hvilka de två skrifvarna
i så fall voro, har icke kunnat utrönas.

Såsom svenska kanslitjänare nämnas i 1542 års längd fem
skrifvare och en kapellan<footnote>M. S:s reg., del 3. I del 1 nämnas en »Kantzleischreiber», en drottningens
skrifvare, en »Hofschreiber», tre »Kuchenschreiber» och två hofkapellaner. —
1543 års utg.-reg. upptar för »Svenska kansliet» (jfr nedan) vid årets början 7
personer, nämligen 3 »K. M:ts skrifvere», 1 »vår nådige frus skrifvere», 1 
»hofskrifvere», 1 »sidengevantskrifvere», 1 »hofkapellan», men har julelön åt endast
5: 2 K. M:ts skrifvare, 1 drottningens, 1 hofskrifvare och 1 kapellan.</footnote>. Den innehåller dock bevisligen icke
alla de svenska kanslimedlemmarna. Åtminstone två sådana, som
ej finnas i längden, omtalas under detta år, och 1543 nämnes
äfven en tredje<footnote>De nedan, sid. 56, anförda sekreterarne.</footnote>.

Tyskarne i kansliet sammanfattades nu under benämningen
<sp>det tyska kansliet</sp>, och svenskarne bildade i motsvarighet
härtill <sp>det svenska kansliet</sp><footnote>Rubrikerna användas i nämnda register, jfr ett kon:s bref af <sup>2</sup>/<sub>6</sub> 1543,
<i>GR</i> XV: 313.</footnote>. Att det tyska elementet 
sålunda i terminologien framträdde såsom en hel egen afdelning,
jämnställd med det svenska, sammanhängde naturligtvis med det
förras kvantitativa förstärkning och är för öfrigt betecknande för
dess nya betydenhet. I organisatoriskt afseende existerade dock
icke någon åtskillnad mellan det svenska och det tyska kansliet.
Intet antyder, att de haft olika ledning<footnote>Enligt 1542 års lönelängd hafva flera poster för tyska kansliet 
utbetalts på svensken Klemet Hanssons order.</footnote>, eller att någon bestämd
fördelning af kansliarbetet dem emellan ägt rum. Tyska 
kanslitjänstemän användes numera ej blott för att uppsätta de 
aktstycken, som skulle gå till utlandet, utan ock i en hel mängd
inre ärenden, såsom framgår däraf, att handlingar rörande sådana
affattats på tyska språket. Det var helt naturligt, då kanslern själf
var tysk och jämte andra tyskar på ett afgörande sätt ingrep i
hela den inre regeringen.

Öfver hufvud taget gjordes intet för en verklig organisation

af kansliet. Någon utarbetad instruktion för detsamma kom
icke till stånd, och i dess ordning förmärkes ingen större 
förändring.

Det återupplifvade kanslersämbetets innehafvare kom att
intaga en ställning, hvartill under föregående tid ej kan uppletas
motstycke. Hans storartade myndighet bör i förhållande till
kansliet hafva yttrat sig såsom en ovanligt stark chefsmakt, men
om det sätt, hvarpå denna utöfvades, hafva källorna intet att
meddela. I de aktstycken, som röra hans anställning i konungens
tjänst, utvecklas icke närmare hans ämbetsplikter såsom kansler.

Sekreterare funnos både inom svenska och tyska kansliet.
Bland svenskarne utmärktes, utom Klemet Hansson<footnote><i>GR</i> XIII: 40 ff., 82, XIV: 36, XV: 478 m. fl. st.</footnote>, år 1542 en
mäster David<footnote>a. a. XIV: 182.</footnote> och 1543 en Gudmund skrifvare med denna titel<footnote>a. a. XV: 253.</footnote>,
bland tyskarne Valentin v. Lüttich och Jokim Burwitz<footnote>1542 års lönelängd; <i>GR</i> XV: 50, 101, 239.</footnote>. 
Gradskillnaden mellan sekreterare och skrifvare blef dock icke på något
sätt fixerad.

Skrifvarne i kansliet specificerades nu såsom kansliskrifvare<footnote>I 1542 års lönelängd »Kantzleischreiber», i ett utg.reg. f. 1541—1543
(<i>RKB, KA</i>) »kanzelis skrifvare», i flere kungliga bref »kanselliskrifvare» (<i>GR</i>
XV: 161, 179).</footnote>.
Detta stod i naturligt samband därmed, att de afskildes från andra
kategorier af skrifvare.

Kansliet fortfor att såsom sådant vara rent expedierande. Att
dess chef såsom konungens ledande rådgifvare ingrep i hela 
riksstyrelsen och med kanslersämbetet också förenade andra 
värdigheter, att dess öfriga medlemmar mer än någonsin brukades i
olika uppdrag vid sidan af kansligöromålen, detta gjorde ingen
förändring i kansliets principiella ställning.

I allmänhet torde kansliet också nu hafva åtföljt konungen
och arbetat under hans ögon, om äfven i undantagsfall en eller
flera af tjänstemännen kunde få göra tjänst annorstädes<footnote>D. <sup>2</sup>/<sub>6</sub> 1543 skrifver konungen, att han affärdat sitt »tyske kanzeli ned
åt Kalmarna, så att de icke ännu tillstädis komne äre», <i>GR</i> XV: 313. — När
han någon gång talar om sitt »kansli på Stockholms slott», så menas därmed
tydligen icke en i Stockholm arbetande afdelning af personalen, utan kansliets
vanliga lokal på slottet (a. a. XIV: 234, XV: 399).</footnote>, och om
äfven under det tyska inflytandets kulmination konungens 
personliga ledning ofta synes hafva blifvit ersatt af de tyska 
rådgifvarnes. Den tyska eller halftyska kanslistilen bär vittne härom.
Med år 1542, efter Pyhys och Normans afresa, börjar konungens
personlighet åter starkare framträda i handlingarnas affattning.

*

<h3><tab><tab> Finansförvaltningen (»kammaren»).</h3>

Under de första femton åren af Gustaf I:s regering var det
egentligen endast inom det finansiella området, som positivt 
arbetande centrala förvaltningsorgan hade utvecklats. Äfven här hade
dock det personliga konungadömet icke förmått inrätta sig på
ett sätt, som verkligen motsvarade den nya kungliga 
finansmaktens behof. Finansförvaltningens hjälpmedel stodo ännu vid
midten af 1530-talet i ögonskenlig disproportion till dess 
innehåll. Här om någonstädes erbjöd sig ett fält för 
organiserande idéer.

Det afgörande uppslaget till nydaning på detta område 
framträder i ett nytt ämbete, <sp>kammarråd</sp>. Allt ifrån juli månad
1539 föreligger ett antal kvittenser, utfärdade af kammarråden
Peder Brahe, Ture Pedersson (Bjelke) och Henrik Klasson (Horn)
samt kamreraren Hans von Geldnitz och innehållande redogörelser
för redovisningar, som inför dem aflagts af fogdar och andra 
uppbördsmän<footnote>Det äldsta kända är af <sup>10</sup>/<sub>7</sub> 1539 (<i>Sandb. Saml.,</i> Ä 2027, <i>KA</i>).
Ingressen lyder: »Stormäktigste furstes och herres herr Gustafs . . . 
tillförordineret kammer råd vi efterskrifne Peder Bragde, Ture P(er)ss(on), Hindrik
Klaesson och Hans von Geldnitz bekännoms och vet(er)liget göre, att vi af
den befallning och fulla makt, som oss af högbemälte vår nåd:te herre befallat
och medgifvit hafv(er) (!), hafve vi (!) ransakat och förhört Erik Anderssons
räkenskap, som lyder uppå den befallning han uti Finland haft hafver anno
37 öfv(e)r v. n. herr(es) arf och eget, och är samma räkenskap sig så 
förlupe(n) . . .». Kvittot slutar: »Dess till yt(ter) mera visso hafve vi tryckt våra
signet h(är) ned(er) und(er) d(en)ne vår bekännelse, hvilken gifven är i Stockholm
10 juli anno etc. 1539.» Att H. v. Geldnitz ej är att räkna till kammarråden,
framgår däraf, att han i en mängd samtida handlingar regelbundet tituleras 
kamrerare; se t. ex. <i>GR</i> XII: 211, 221. — Liknande räkenskapskvitton, utfärdade af
samma personer, finnas från 1539 <sup>9</sup>/<sub>8</sub> (<i>Kvittensreg., KA</i>), <sup>24</sup>/<sub>8</sub> (<i>Fogderäkensk.,</i>
Småland, N:o 5, <i>KA</i>), <sup>23</sup>/<sub>11</sub> (a. saml., Vestmanland, N:o 2), <sup>19</sup>/<sub>12</sub> (<i>Handl. ang.
Skatteväsendet,</i> I, Vestgötakvittenser, <i>RA</i>).</footnote>. Äfven några af dem afgifna kvittenser på mottagen
uppbörd finnas<footnote>Kvittenser af kammarråden på uppbörd af oxar och penningar, dat. 7,
8, 10 aug., 20 sept. (sist anf. saml. samt <i>Kvittensreg., KA</i>).</footnote>. Vid ett tillfälle finner man konungen från
Svartsjö gifva skriftlig order till sitt kammarråd, bestående af

de tre nämnda herrarna, samt Hans von Geldnitz om att 
utbetala en summa penningar; de befunno sig tydligen i Stockholm<footnote>Till P. Brahe m. fl. <sup>28</sup>/<sub>7</sub> 1539, <i>GR</i> XII: 220. — Anteckningar om på
deras order verkställd utbetalning finnes i ett register på köpmansvaror f. 1539,
f. 85 (<i>HVH, RA</i>).</footnote>.

Af dessa aktstycken framgår, att under senare hälften af
år 1539 trenne ämbetsmän med titeln kammarråd, äfven 
tillsammans betecknade såsom en kollektiv enhet, ett kammarråd, 
befunno sig i verksamhet inom finansförvaltningen. Bland deras
åligganden framstår tydligast det att verkställa revision af de
lokala tjänstemännens räkenskaper, men äfven med själfva 
medlens uppbörd och utbetalning hade de synbarligen att skaffa. En
annan underrättelse ger slutligen vid handen, att dessa samma
kammarråd fått i uppdrag att ordna hela räkenskapsväsendet<footnote>Bref från dem till kon. <sup>27</sup>/<sub>8</sub> 1539, <i>GR</i> XII: 299.</footnote>.
Kammarråden måste således hafva stått i spetsen för hela den
centrala finansförvaltningen.

På liknande sätt fungerade kammarrådet äfven under år
1540<footnote>Talrika kvittenser i a. saml. Jfr ett par kungl. bref i <i>GR</i> XIII: 41, 91.</footnote>. I dess sammansättning ägde dock ett par förändringar
rum. Henrik Klasson sändes i början af år 1540 i konungens
ärenden till Finland och återinträdde först på försommaren i
tjänstgöring<footnote>Fullmakt f. H. K. att verkställa skattläggning och värfva båtsmän i
Finland <sup>4</sup>/<sub>1</sub> 1540, bref t. honom <sup>25</sup>/<sub>4</sub>, a. a. XIII: 7, 43.</footnote>. Kort efter hans återkomst synes Ture Pedersson
hafva lämnat sin kammarrådspost. I regementsrådets protokoll
af 8 juli, som innehåller dispositioner för flera olika grenar af
förvaltningen, nämnas endast Peder Brahe och Henrik Klasson
såsom kammarråd<footnote>a. a. XIII: 80. I ett kammarrådskvitto af <sup>19</sup>/<sub>7</sub> nämnes Ture Pedersson
ännu bland kammarråden, men från den följande tiden har jag icke anträffat
något exempel härpå.</footnote>. Emellertid ansågos dessa synbarligen 
behöfva medhjälpare, ty samma protokoll upptog adjungerade 
bisittare, »Adjunkten und Beisitzern», för de tvänne kammarråden,
nämligen fyra frälsemän, som skulle tjänstgöra två och två 
alternerande två månader i sänder. Det kan icke konstateras, att
denna anordning trädt i verkställighet. Endast en af de fyra
föreslagna, Björn Pedersson (Bååt), finner man i ett eller annat
kammarrådskvitto från slutet af året och då med titeln 
kammarråd<footnote>Så i ett af <sup>23</sup>/<sub>12</sub>, <i>Kvittensreg., KA</i>.</footnote>. I hufvudsak synas Per Brahe och Henrik Klasson hafva
tjänstgjort ensamma under senare hälften af 1540.


Huru litet än är kändt om kammarrådens 
ämbetsställning under dessa första år, är det tydligt, att de beteckna en
synnerligen viktig nyhet inom den centrala riksstyrelsen. De äro
verkliga fackämbetsmän för finansernas förvaltning, utrustade med
en omfattande chefsmyndighet, och de utöfva denna myndighet
gemensamt, deltaga sida vid sida i de åtgärder dem tillkomma.
Kammarrådet var tydligtvis allt ifrån början till sin allmänna idé
ett ämbetsmannakollegium, bildadt efter mönster af de stora
finanskollegierna i utlandet. I öfverensstämmelse med dess 
betydande ställning utgjordes också dess medlemmar af vida mera
framstående män, än de kamrerare varit, som hittills stått såsom
konungens förnämsta medhjälpare inom finanserna. Alla 
kammarråden tillhörde förnäma adliga ätter. Här ligger det icke minst
viktiga i nyheten. För första gången uppträda män af den svenska
högadeln såsom fast anställda organ i den centrala 
administrationen. De intaga här synbarligen en ställning liknande de
mera framstående tyskarnes.

Den olikheten var det dock mellan dessa svenska 
ämbetsmän och tyskarne i konung Gustafs tjänst, att de förra icke 
erhöllo sådana skriftliga, formliga »beställningar» som de senare<footnote>De upptagas ej i längderna öfver beställningsmän i löneregistren, ej
heller finnas spår af några beställningsakter för dem annorstädes.</footnote>.
De svenska kammarrådens förhållande till konungen torde hafva
varit af mera formlös art, i enlighet med den svenska 
centralregeringens patriarkaliska traditioner. Inga skriftliga fullmakter
vetas hafva förekommit för kammarråden. Ej heller aflönades
dessa kontant, med penningar, såsom tyskarne. Den godtgörelse,
som de naturligtvis måste hafva åtnjutit för sin tjänst, utgick
säkerligen i förläningar, den enda aflöningsform, som en svensk
adelsman kände till, förmodligen den enda, som han ansåg fullt
öfverensstämmande med sin värdighet, och för öfrigt för kronan
med hänsyn till den knappa penningetillgången den bekvämaste<footnote>Då tidens handlingar ang. förläningarna hafva endast knapphändiga
uppgifter och för öfrigt vid en förläning i regel icke angafs, på hvilken grund
den utdelades, kunna inga direkta upplysningar om de förläningar, kammarråden
erhållit för sin tjänst, här meddelas.</footnote>.

<br>
Först med år 1541 finner man en utarbetad plan till 
finansväsendets organisation under kammarrådets ledning. Den 
innehålles i ett vidlyftigt »rådslag uppå kammarordningen»<footnote>Tryckt i <i>Instr. C. F.,</i> s. 1—9.</footnote>.

Rådslaget har i sitt nuvarande skick en rubrik, som hänför

det till år 1541, men är i öfrigt odateradt. Att närmare 
bestämma tidpunkten för dess tillkomst faller sig vanskligt. En
forskare har förslagsvis framkastat den tanken, att det kunde
hafva tillkommit efter konungens stora proposition till 
regementsrådet på hösten 1541<footnote><sc>K. Hildebrand</sc> i <i>SRA</i> I: 791.</footnote>. Bland de anmärkningar, som konungen
här framställer rörande riksstyrelsens otillfredsställande tillstånd,
är äfven den, att han hade för få kammarråd och finge sköta
det mesta af finansärendena själf<footnote><i>GR</i> XIII: 352 f.</footnote>. Af dessa klagomål skulle
planen till en förbättrad ordning på detta område hafva 
framkallats. Åtskilligt talar dock mot detta antagande. Snarare
kunde skäl finnas att hänföra rådslaget till början af året<footnote>I propositionen finnes intet, som kunde direkt föranleda ett förslag
sådant som detta. Konungen klagar endast öfver kammarrådets fåtalighet och
bristande nit, han äskar icke någon organisationsplan. Rådslaget åter har ej heller
någon antydan om att det skulle vara svar på en kunglig framställning af detta
slag. Då det i dess (svenska) text heter, att inventering borde ske af det som
»oppå det 40:de året uppburit och ännu tillstäde är», och då där talas om 
tillägg till detta inventarium af det, »som för det 40:de året ännu icke tillfyllest
inkommit är», samt om hvad som »här efter (detta 41 år tillkommande) 
uppburit blifver», så tyder detta på att handlingen nedskrifvits i början af år 1541.
<sc>Dalin</sc>, III: I: 337, talar om en kammarordning af 1540, hvilket föranledt många
forskare att antaga, att före 1541 års förslag ett dylikt uppgjorts redan 1540;
så <sc>Forssell</sc>, <i>Bidrag</i>, s. 50, <sc>Styffe</sc>, <i>Instr. C. F.</i>, inledn. Såsom <sc>E. Hildebrand</sc>
anmärker, är det dock sannolikare, att Dalin endast uppgifvit oriktigt årtal för
1541 års förslag, med hvilket hans referat i allo öfverensstämmer.</footnote>.

Utom rådslagets svenska text föreligger också ett utkast på
tyska, som är hållet i en enda persons namn. Det saknar 
underskrift, men torde, åtminstone till någon del, sannolikt i sin helhet,
härröra från Georg Norman<footnote>»Rathschlag auf der Kammerordnung», bland <i>Kameralinstr., RA</i>. Dess
upphofsman talar i 1:a person <i>singularis:</i> »<i>meines</i> Erachtens», »K. M:t <i>meines</i>
gnädigsten Herrn» o. s. v. Texten är renskrifven, men har egenhändiga 
rättelser af Norman. För dess senare del finnes också ett fragmentariskt koncept af
dennes hand.</footnote>. Detta tyska utkast har 
uppenbarligen legat till grund för det svenska rådslaget, som till stor del
följer det i ordagrann öfversättning. I några viktiga punkter 
afviker dock den svenska redaktionen från den tyska. Det 
ursprungliga förslaget genomgick således en granskning, och enligt
det svenska rådslagets rubrik<footnote>»Actum in consilio.»</footnote> har denna ägt rum i 
regementsrådet.

Rådslaget konstituerar kammarrådet såsom 
finansförvaltningens ledande myndighet. Det skulle bestå af fyra 
medlemmar. Man förutsätter emellertid, att dessa poster icke alltid
skulle behöfva beklädas af samma personer. Ett kammarråd
skulle kunna hemförlofvas och ett nytt insättas i stället<footnote><i>Instr. C. F.</i>, s. 1.</footnote>. Det
tyska utkastet hade till och med ett stadgande, att hela 
kammarrådet skulle ombytas för hvarje år, men detta intogs icke i den
svenska redaktionen<footnote>Sista punkten i tyska utkastet, »Von Voranderung der Kammer Räth(e)»,
lyder: »Es will aber nöthig sein jahrlich nach vollkommener Rechnung neue
Kammerräthe zu verordnen, dieselbigen sollen auf gewisse Zeit eintreten, ihren
Eid thun und sich diese nachgeschriebenen Bücher oder Register überreichen
lassen mit den Schlüsseln . . .». — Endast i förbigående kommer en antydning
om samma princip fram äfven i den svenska texten, då det heter, att 
kammarråden skola »<i>år och dag</i> sittie». Förmodligen har detta uttryck endast af 
förbiseende fått stå kvar, då hufvudbestämmelsen angående ombytet af 
kammarråd ströks.</footnote>. Med regementsrådet ställdes kammarrådet
i förbindelse genom en föreskrift, att två medlemmar af det förra
alltid skulle vara närvarande, när fogdarne gjorde räkenskap<footnote>»Um Erhaltung des Gehorsams bei den Vögtern», heter det i tyska 
utkastet.</footnote>.
Dessutom borde två adelsmän tillskickas för att invigas i dylika
ärendens behandling.

Redogörelsen för kammarrådens åligganden är icke fullt
tydlig. Det centrala bland dessa synes vara kontrollen öfver
fogdarnes redovisningar, som utförligt behandlas. Dock 
föreskrifves äfven, att kammarrådet efter årsuppbördens afslutning
skall låta inventera förråden af både penningar och varor<footnote>a. a., s. 1.</footnote>, 
noggranna bestämmelser träffas om de räkenskapsböcker, som för
denna uppbörd skola hållas, och som alla skola vara i 
kammarrådets förvar<footnote>a. a., s. 6—8.</footnote>, och det heter, att när ovissa uppbörder inkomma,
dessa skola mottagas och kvitteras af kammarrådet själf<footnote>a. a., s. 6 f. — Tyska utkastet: ». . . soll es für dem gantzen 
Kammerrath geschehen».</footnote>. Att
kammarrådet äfven skulle öfva uppsikt öfver själfva den 
centrala administrationen af penningar och andra kronoräntor, är
häraf klart.

Såsom kammarrådets närmaste man och medhjälpare för
räkenskapsväsendet införes i det svenska rådslaget en 
<sp>kammarmästare</sp> eller <sp>öfverste räknemästare</sp>. Där angifves äfven,
hvem som bör erhålla detta ämbete: mäster Lars Organista. 
Namnet visar, att denne ursprungligen varit klerk, alltså tillhörde samma
klass, som under föregående tid gifvit konung Gustaf hans flesta
tjänare inom kansli och kammare. Huruvida han redan förut
tjänstgjort i finansförvaltningen, är icke fullt tydligt<footnote>Enligt anteckn. i reg. <sup>30</sup>/<sub>8</sub> 1538 erhåller han då en kanoni i förläning
»ut educantur juvenes in calculando», <i>GR</i> XII: 90. Han var således lärare i
räknekunskap, tydligen för dem, som skulle utbildas till tjänstemän i 
kammaren, men om han själf hittills praktiskt varit verksam därstädes, är obekant.</footnote>. 
Kammarmästaren eller öfverste räknemästaren skulle enligt rådslaget inför
konungen ansvara för alla räkenskaper och af hvarje sådan 
årligen låta uppsätta ett tillförlitligt utdrag att till konungen 
öfverlämnas<footnote>Hela punkten om kammarmästaren saknas i det tyska konceptet.</footnote>.

Under kammarrådet och kammarmästaren nämner rådslaget
inga andra lägre finanstjänstemän än skrifvare — särskilda skrifvare
för arbetet »i kammaren». Däremot omtalas kamrerarne ingenstädes.

Angående gången af det finansiella förvaltningsarbetet hade
förslaget endast i en punkt utförligare bestämmelser: om 
räkenskapsgranskningen. Från midfasta till jul skulle fogdarna stiftsvis
och i ordning efter bestämda terminer årligen infinna sig med
sina räkenskaper. Hvarje fogde hade att lämna redovisningen
åt en skrifvare, som i detalj skulle kontrollera den efter 
tillgängliga handlingar. Till förhindrande af underslef borde en skrifvare
ej alltid hafva samma fogdar under sig, utan skulle dessa 
mottagas, allt efter som de kommo, af de skrifvare, som voro lediga<footnote><i>Instr. C. F.</i>, s. 2 ff.</footnote>.
Medan skrifvarne sålunda räknade med fogdarne, skulle 
kammarrådet och räknemästaren gå omkring från den ene till den andre
och tillse, att allt ginge rätt till<footnote>a. a., s. 2.</footnote>. I <sp>räknekammaren</sp>, där
revisionen försiggick, skulle alltid finnas anslaget ett kungligt
mandat till fogdarne om terminen för hvars och ens inställelse<footnote>a. a., s. 2, 9.</footnote>.

Däremot talades ej om formerna för kammarrådens 
samarbete. Att de skulle handla gemensamt, såsom ett kollegialt
»kammarråd», var synbarligen meningen<footnote>Jfr de föreslagna garantierna för att få »kammarrådet alltid tillfyllest
besatt» och stipulationen, att kammarråden skulle »<i>samfäldt</i> alltid eller ju
meniglige blifva i kammeren», a. a., s. 1. Jfr ofvan s. 61, not 6.</footnote>, och att de skulle
tjänstgöra dagligen, både före och efter middagen, kommer fram
i förbigående<footnote>a. a., s. 8.</footnote>, men sammanträden i formell mening 
omnämnas icke.


Af stort intresse äro föreskrifterna om hvilka register som
skulle hållas. Det svenska rådslaget upptar åtta<footnote>Det tyska endast sex.</footnote>: en 
grundläggande jordebok<footnote>I det tyska utkastet — som i allmänhet på denna afdelning är klarare
affattadt — utförligt beskrifven med formulär för uppställningen.</footnote>, ett årsregister för hvarje fögderis årliga
räkenskap och i anslutning därtill ett biregister på anteciperad
uppbörd<footnote>Utförligare behandladt i en särskild afdelning af instruktionen, som dock
i handskriften är öfverkorsad (s. 4).</footnote>, ett särskildt register öfver ovissa uppbörder, ett öfver
fogdarnes namn i hela riket, att tjänstgöra såsom liggare, hvari
alla förändringar skulle införas, ett restantieregister, ett register
på andliga taxan och ett på uppbörden af konungens arfvegods<footnote>De två sistnämnda saknas i den tyska redaktionen.</footnote>.
Af dessa register skulle det andra, tredje, fjärde, sjunde och
åttonde efter hvarje räkenskapsårs slut afslutas och af 
kammarrådet till konungen öfverlämnas.

Ändtligen äro i instruktionen några punkter inryckta, som
ligga mera vid sidan af dess hufvudinnehåll: om förordnande af
en tillsyningsman för den kungliga »skeppsgårdens», d. v. s. 
flottstationens, förnödenheter och om tiden för de årliga skatternas
inbetalning<footnote>s. 5, 9.</footnote>.

<br>
Äfven om man icke hade det grundläggande tyska konceptet,
skulle hela innehållet i detta organisationsförslag hänvisa på 
konungens tyska rådgifvare såsom dess upphofsmän. Det innebar
tydligen en närmare tillämpning af den princip, som kan spåras
redan i kammarrådets första framträdande, principen om den
finansiella förvaltningens organisation i ett fast ämbetskollegium
efter franskt-burgundiskt-habsburgskt mönster. Äfven i en eller
annan detalj kan en sådan efterbildning påvisas. Titeln 
kammarråd, i den tyska redaktionen »Kammerrath», återfinnes i flera
tyska finanskollegier, kammarrådets fyrtal likaså<footnote><sc>Adler</sc>, s. 349, 361; <sc>Rosenthal</sc>, <i>Behördenorganisation</i>, s. 64, 232; jfr
<sc>Rosenthal</sc>, <i>Gerichtswesen Baierns</i>, s. 465; <sc>Rachfahl</sc>, s. 327.</footnote>. Äfven 
benämningen kammarmästare — som dock i annan betydelse var 
gammal i Sverige — har motsvarighet i Tyskland<footnote><sc>Adler</sc>, s. 325, 334, 361; <sc>Rosenthal</sc>, <i>Behördenorganisation</i>, s. 236, 244.</footnote>, och termen 
räknekammare, »Rechenkammer» i Normans koncept, var ett lån från
tyska institutioner, som å sin sida fått den genom öfversättning af

det franska chambre des comptes<footnote><sc>Adler</sc>, s. 232, 247, 416; jfr <sc>Schottmüller</sc>, s. 64. Liktydigt var
»Raitkammer»; <sc>Adler</sc>, s. 479; <sc>Rosenthal</sc>, <i>Behördenorganisation</i>, s. 122 ff.</footnote>. Regleringen af de 
redovisningsskyldige fogdarnes inställelse påminner mycket om 
bestämmelser, som gällde för ämbetsverken i de habsburgska arfländerna<footnote>Sist a. a., s. 152, 238, 248.</footnote>.
Det kan dock icke afgöras, huruvida man direkt efterbildat någon
enskild institution eller endast tillgodogjort sig det allmänna 
systemets grunddrag.

De svenska förhållanden, på hvilka den nya organisationen
skulle anpassas, voro dock tillräckligt egendomliga för att i 
betydlig grad återverka på dess gestaltning.

Detta visar sig redan i det obestämda sätt, hvarpå 
kammarrådets samarbete karakteriserades. I Tyskland voro de
ledande finanskollegiernas arbetsformer strängt reglerade. 
Formliga sammanträden med ordentlig föredragning och protokoll
erfordrades för att konstituera ett beslut<footnote><sc>Rosenthal</sc>, <i>Behördenorganisation</i>, s. 67, 131 f., 190 ff.</footnote>. Då det svenska
förslaget ej innehöll några stipulationer af denna art, berodde
detta sannolikt därpå, att allt sådant var för svenska 
förhållanden hittills absolut främmande. Man erinrar sig i detta
sammanhang, huru föga bestämda former visat sig i själfva 
regementsrådets verksamhet.

Äfven reellt fick det centrala svenska kollegiet för finanserna
en väsentligt annan ställning än motsvarande myndigheter på
andra håll. Orsaken torde ligga däruti, att man i Sverige saknade
en mellaninstans mellan centralmakten och de lokala 
tjänstemännen; det nya regementsrådet i Västergötland blef ensamt i sitt
slag<footnote>Jfr om regementsrådets i Västergötland ställning mellan fogdarne och
kammarrådet <i>SRA</i> I: 270.</footnote>. I den habsburgska organisationen var det tekniska arbetet
med räkenskapsföring och revision till största delen öfverlämnadt
åt provinsialkamrar, »Raitkammern», i de olika arfländerna<footnote><sc>Rosenthal</sc>, <i>Behördenorganisation</i>, s. 132 ff.</footnote>, medan
den centrala »Hofkammer» hufvudsakligen fick en öfvervakande
och i förhållande till monarken rådgifvande ställning<footnote>a. a., s. 65 ff.</footnote>. I Sverige
åter måste just själfva kontrollen öfver fogdar och länsinnehafvare
samt det härmed sammanhängande räkenskapsväsendet blifva den
nya institutionens hufvuduppgifter. De ensamma kommo i 
rådslaget till synes. Om rådgifvande eller positivt administrerande
befogenheter för kammarrådet förmäldes intet.


Huruvida rådslaget angående kammarordningen i någon form
af konungen stadfästes, är obekant. Det åberopas aldrig såsom
gällande. De allmänna grundsatser, som genomgingo 
organisationsförsöken på finansernas område, hafva dock otvifvelaktigt
här fått ett autentiskt uttryck, och rådslaget blir därföre en
naturlig utgångspunkt för en undersökning om dessa 
organisationssträfvandens följande utveckling.

<b>Kammarrådets</b> sammansättning synes aldrig hafva rönt
något inflytande af den i förslaget planerade ökningen. Under
år 1541 tjänstgjorde Peder Brahe och Henrik Klasson fortfarande
till det mesta ensamma; endast någon gång omtalas Björn 
Pedersson<footnote>För att ej behöfva öfverlasta med citat, hänvisar jag angående 
kammarrådens tjänstgöring endast allmänt till deras kvittenser i ofvan, s. 57, not 1, 
anförda samlingar, framför allt fogderäkenskaperna.</footnote>. Konungens klagomål öfver kammarrådens fåtalighet ledde
således ej heller de till någon påföljd. Med år 1542 började
Björn Pedersson mera regelbundet fungera, men nu lämnade i
stället Peder Brahe kammarrådet för att mottaga ett befäl öfver
de kungliga trupperna i Dackefejden<footnote>Jfr bref och instr. i <i>GR</i> XIV: 124, 198, 229, 243, 287, 352, 417.</footnote>. Efter ingången af 1543
torde ej heller Henrik Klasson hafva varit kammarråd<footnote>Han afgick på en beskickning till Tyskland och sysselsattes efter 
återkomsten därifrån i maj 1543 i andra uppdrag, <i>GR</i> XV: 278, 426, 475,
544, 548.</footnote>. Björn
Pedersson stod således vid denna tid ensam kvar.

Men vid hans sida hade då rådslagets <b>öfverste räknemästare,</b>
Lars Organista, ryckt upp. I rådslaget var han närmast en 
företrädare för den tekniska fackkunskapen inom räkenskapsväsendet,
men hade icke plats i kammarrådet. I god öfverensstämmelse
härmed står det sätt, hvarpå han framträder i den följande tidens
handlingar. Han deltog under år 1541 i revisionsarbetet och
var med vid kvittensernas utfärdande, men ej såsom medlem af
kammarrådet, utan såsom dess medhjälpare<footnote>»Tilförordnede kammerråd vi N. N. och N. N. <i>samfäldt med</i> Lars
Organista» lyder vanligen formeln för kvittensernas ingress.</footnote>. Någon ämbetstitel
synes han icke hafva fört. Men det låg i sakens natur, att en
fackman sådan som denne skulle allt starkare göra sig gällande
vid samarbetet med de i räkenskapsväsendets detaljer mindre
förfarna förnämliga kammarråden. Snart nämnes Lars Organista
i kvittenserna vid sidan af kammarråden utan åtskillnad i 
värdighet<footnote>»Tillf. kammarråd vi N. N. <i>och</i> Lars Organista» etc. Så t. ex. i
kvitton af <sup>9</sup>/<sub>3</sub> 1542, <i>Kvittensreg., KA</i>.</footnote>, ehuru understundom ännu vittnesbörd förekomma om att

han principiellt betraktades såsom en underordnad tjänsteman<footnote>I ett bref af <sup>17</sup>/<sub>9</sub> 1542 räknar kon. honom till de »menige 
kammerskrifvere», som icke borde få kunskap om de »farlige lägligheter», som 
kammarrådet hade att sköta; <i>GR</i> XIV: 240.</footnote>.
När slutligen Björn Pedersson ensam återstod af de gamla 
kammarråden, fullbordades utjämningen mellan hans och Lars 
Organistas ställning. Det blef regel, att dessa båda gemensamt, med
gemensam titel af kammarråd, utfärdade räkenskapskvittenserna,
och till dem båda gemensamt utan åtskillnad adresserade konungen
sina bref i finanssaker, när han befann sig på annan ort än de<footnote>a. a. XV: 21, 57, 144, 172, 197, 276, 328, 449, 461, 492.</footnote>.
Faktiskt utgjordes således under år 1543 kammarrådet af Björn
Pedersson och Lars Organista. Så hade med denne sistnämnde
den lågbördiga skrifvareklassen åter trängt fram till en ledande
plats inom denna förvaltningsgren omedelbart under konungen.

Medan kammarrådets medlemsantal gick ned från tre till
två, kom däremot dess verksamhetssfär att svälla ut vida utöfver
hvad i rådslaget berörts. Granskningen af inkommande 
redovisningar och uppsikten öfver räkenskapsväsendet i öfrigt förblefvo
visserligen uppgifter af hufvudsaklig vikt<footnote>Se kvittenserna samt exempelvis kon:s bref af 30/1 och 19/3 1543, a. a.
XV: 57, 172.</footnote>, men till dessa knöto
sig snart många andra. I själfva uppbörden ser man endast sällan
kammarråden taga del<footnote>a. a. XIII: 212, XIV: 36.</footnote> — om rådslagets bestämmelse, att de 
alltid skulle mottaga oviss uppbörd, gått i uppfyllelse, är således ej
klart —, men däremot fingo de faktiskt öfva uppsikt så väl öfver
den som öfver utbetalningarna. De förfråga sig hos konungen
om det pris, hvartill fodringen skall beräknas, de få order att
föreslå personer till fogdar, att besörja utbetalning af penningar
eller varor<footnote>a. a. XIV: 323; XV: 494; XIV: 197, 323 ff., XV: 21, 58, 144, 197,
276, 449.</footnote>. Härmed förenades ej blott en finansförvaltningen
så närstående angelägenhet som inseendet öfver myntningen<footnote>a. a. XIV: 323, XV: 22, 144, 173.</footnote>, utan
snart också en högst omfattande omsorg om allehanda, som stod
i samband med den praktiska <i>användningen</i> af kronans medel.
Med utbetalningen af löner följde åliggandet att skaffa ordentliga
längder, efter hvilka detta kunde ske, såsom mönsterregister för
ryttare och knektar, att föreslå mönsterherrar, att förhandla med
blifvande beställningsmän om deras besoldning och med uttjänta

om deras afsked<footnote>a. a. XV: 500; 174; 462.</footnote>; med andra utbetalningar för kronans behof
förbands själfva omsorgen om inköp, som för medlen i fråga
skulle göras, om distribueringen af de förnödenheter, som därför
erhöllos. Kammarråden hafva att öfvervaka utdelning af tyg till
knektarnes kläder, att på samma sätt sörja för myntesvennernas
beklädnad<footnote>a. a. XIV: 197; 324.</footnote>; de anskaffa kläde för hofvets behof, krut som skall
sändas till hären, fisk för Stockholms slotts proviantering, socker
till det kungliga köket<footnote>a. a. XV: 59; XIV: 325; XV: 501; XIV: 198.</footnote>.

Hela denna massa af olikartade praktiska värf, som sålunda
ålades kammarrådet, ligger utom området för finansförvaltningen
såsom sådan. Den begränsning af hvarje förvaltningsgren, som
tillhörde det importerade administrativa systemet, blef här faktiskt
uppgifven. Kammarrådet blef konungens närmaste medhjälpare
inom alla de angelägenheter, som på något vis stodo i samband
med rikets inkomster och utgifter, d. v. s. inom en mycket stor
del af den allmänna förvaltningen.

Bestämda former för kammarrådets verksamhet saknas lika
väl i praxis som i den organiserande urkunden. Sedan 
medlemmarnes antal inskränkts till två, måste samarbetet mellan dem
försiggå på om möjligt ännu enklare sätt än förr. Kvittenserna
utfärdade de alltid gemensamt, men fortfarande i eget namn, 
såsom tvenne kammarråd, ej såsom ett kollegialt kammarråd, och
på samma sätt äro konungens bref adresserade till dem 
personligen. Kammarrådets kollegiala enhet<footnote>Jfr a. a. XIV: 371, XV: 144, 395, 500 f., 523.</footnote> blef alltså aldrig starkare
utbildad, och samverkan mellan dess ledamöter saknade hvarje
formel apparat.

<br>
Så blef inom ett par år det planerade höga ämbetskollegiet
efter tyskt mönster omstöpt nästan till oigenkänlighet: till ett
tvåmannaråd, hvars ene medlem var en simpel skrifvare, och 
hvilket saknade reglerade arbetsformer, men fick ett nästan 
obegränsadt arbetsfält, allt efter som konungen behöfde dess hjälp. Det
är ingen tillfällighet, att åren 1542 och 1543 blefvo afgörande
för denna kammarrådets gestaltning. Då konungen bröt med de
främmande styrelseprinciperna i allmänhet, utvecklade han också
kammarrådet efter sitt eget sinne.

*



Rådslaget af 1541 hade förlagt räkenskapernas granskning
till räknekammaren. Inom kort möter en term, som tydligen är
en pendant till denna: <sp>räntekammaren</sp>. Penningeuppbörden
ingår i »K. M:ts räntekammare»<footnote>Uttrycket användes i en mängd kvittenser af kamreraren Måns 
Eriksson på mottagen uppbörd från 1542 och 1543 (<i>Kvittensreg.</i> och <i>Fogderäkensk.,
KA</i>), äfvensom i hans räkenskapsbok öfver denna uppbörd (som han »in uti
K. M:ts . . . räntekammer på Stockholms slott anammet och undfångit»;
<i>RKB, KA</i>).</footnote>. Räntekammaren blef alltså
lokal för uppbörden liksom räknekammaren för räknearbetet.

Denna åtskillnad har emellertid en vida mera genomgripande
betydelse än den yttre, lokala. Den var uttryck för en princip
af grundläggande vikt för den moderna finansförvaltningen, 
principen om den kontrollerande och den praktiskt förvaltande, 
exekutiva myndighetens fördelning på skilda organ, 
räkenskapsväsendets afskiljande från medlens inkassering och utbetalning.

Äfven denna princip hade först framträdt i Frankrike. »La
chambre des comptes» uppstod såsom organ för kontroll och
räkenskapsväsende, medan »les trésoriers de France» och längre
fram »les cours des aides» skötte uppbörd och utbetalning<footnote><sc>Vuitry</sc>, I: 278 ff., II: 553 ff.; <sc>Jacqueton</sc>, s. IX—XXIII.</footnote>.
Principen upptogs med vissa modifikationer i den habsburgska
organisationen och återfinnes i alla dess skeden<footnote><sc>Adler</sc>, s. 85 ff.. 109, 131 ff., 139 ff., 238 f., 333, 351 f., 361 ff.</footnote>. Vid denna tid
hade sålunda Ferdinand såväl vid hofvet som i hvart och ett af
arfländerna särskilda kassatjänstemän, respektive »Hofzahlmeister»
och »Kammermeister», som voro underordnade själfva de 
kontrollerande och ledande finanskollegierna, »die Hofkammer», »die 
Raitkammern»<footnote><sc>Rosenthal</sc>, <i>Behördenorganisation</i>, s. 64, 77, 131 f.</footnote>. På liknande sätt inrättade man sig äfven senare inom
andra tyska territorier<footnote><sc>Rosenthal</sc>, <i>Gerichtswesen Baierns</i>, s. 464, 491; <sc>Schottmüller</sc>, s. 63 ff.;
<sc>Rachfahl</sc>, s. 343 f.</footnote>.

Det var detta system, som infördes i Sverige genom den
nya skillnaden mellan räntekammare och räknekammare. 
Uppbörden kvitterades in i räntekammaren<footnote>Ofvan not 1 a. handl.</footnote>, kvittenserna på 
redovisning afgåfvos däremot af kammarråden i räknekammaren<footnote>Att kammarråden afgåfvo sina räkenskapskvittenser i räknekammaren,
nämndes icke i själfva kvittot, men stundom i rubriceringen däraf: »Jon
Bagges (Jon Jeppesons) kvittensia, utgifven af K. M:ts räkningekammer»,
kallas exempelvis några kammarrådskvittenser af 1543 i <i>Kvittensreg., KA</i>.</footnote>, aldrig
tvärtom. Särskildt skarpt framträder skillnaden, när i en del

kvittensregister kvittenserna enligt denna artskillnad fördelas på
två grupper, de från räntekammaren — uppbördskvittenserna —
och de från räknekammaren — räkenskaps- eller 
revisionskvittenserna<footnote>För herr Larens, kyrkherre i Husby, herr Gustaf Olsson m. fl. äro 
kvittenserna sålunda fördelade i kvittenser, »utgifne af K. M:ts räkningekammer», och
sådana, »utgifne af K. M:ts räntekammer»; a. saml.</footnote>, eller när i räkenskapskvittenserna från räknekammaren de
uppbördskvittenser åberopas, som den redovisande företett från
räntekammarens föreståndare<footnote>Detta är fallet med ett stort antal kammarrådskvittenser.</footnote>, eller när det i denne sistnämndes
uppbördsbok heter, att han uppburit penningar i räntekammaren
af de fogdar och befallningsmän, som göra räkenskap i 
räknekammaren<footnote>Måns Erikssons uppb.reg. f. 1542 rubriceras: »Register på alle visse
och årlige penninger, som jag M. E. in uti K. M:ts räntekammer uppå 
Stockholms slott anammet och undfångit hafver . . . utaf högb:te K. M:ts fouter och
befallningsmän, som förpliktige äre att göra deres Räkenskaper årligen in uti
Hans Nådes Räkningekammer». <i>RKB, KA</i>.</footnote>.

Den centrala administrationens förhållande till de lokala 
uppbördsmännen utvecklades således i ett regelbundet verkande 
maskineri. När en sådan uppbördsman inställde sig för att aflämna sin
uppbörd och göra redo för sitt fögderi, fick han inbetala den förra
i räntekammaren mot kortfattadt kvitto af dess föreståndare, 
hvaremot redovisningen skedde i räknekammaren och öfver dess 
resultat ett specificeradt erkännande afgafs af kammarråden. Den
centrala finansförvaltningen fördelas på detta sätt i tvänne 
hufvudafdelningar.

*

Inom <b>räknekammaren</b> arbetade, i öfverensstämmelse med
den ordning i rådslaget föreslagits, under kammarrådets (och Lars
Organistas) ledning en mängd skrifvare, som till skillnad från
kansliskrifvarne numera kallades <sp>kammarskrifvare</sp>. I 1542
års aflöningslängd upptagas 12 kammarskrifvare<footnote>M. Schwabs aflön.längd, <i>Aflön.reg., RA</i>. Under rubriken 
»Camerschreiber» står främst »Camererer Hans Hesse», hvilken ej inräknats i den i
texten anförda siffran. Jfr nedan sid. 73. — Utg.reg. f. 1540, a. saml., har ej
någon sammanförd afdelning kammarskrifvare.</footnote>; följande år 
aflönades vid Valborgsmässan 18, vid julen 22<footnote>Utg.reg. 1543, <i>RKB, KA</i>.</footnote>. Antalet växlade
således liksom kansliskrifvarnes. Kammarskrifvarne sysselsattes
i allmänhet inom räknekammaren, där för det allt mera 
genomförda kontroll- och räkenskapsväsendet starka arbetskrafter 
behöfdes, men kunde naturligtvis äfven användas annorstädes inom
finansförvaltningen<footnote>Sven Torstensson, som 1542 är upptagen bland kammarskrifvarne,
tjänstgör följande år några veckor såsom utgiftskamrerare; se nedan sid. 72.
Jfr föreg. not 4.</footnote>.

Kontrollen öfver fogdar och läntagare blef lika detaljerad
som regelbunden. Årligen mäste räkenskap afläggas, och 
vederbörandes uppbörd och utgift i så väl penningar som 
naturapersedlar reviderades. Efter de redovisandes längder och 
muntliga uppgifter synas kammarskrifvarne själfva hafva uppsatt den
»räkenskap», i hvilken uppbörds- och utgiftsposterna 
sammanställdes. Den räkenskapen »mottagande» skrifvaren affattade 
nämligen ofta ingressen till densamma i sitt namn<footnote>». . . hvilken räkenskap anammat blef af mig, Hans Tomasson, på
Stockholms slott 26 juni 1542» lyder exempelvis ingressen till en 
fogderäkenskap för 1540 (Småland n:o 6). Hans Tomasson var enligt aflöningslängden
kammarskrifvare. Liknande ingresser i andra skrifvares namn i 
fogderäkenskaper f. Småland 1541 n:is 3, 4, 8, 9, Upland 1541 n:is 5, 1542 n:is 2, 5, 8,
Västergötland 1540 n:o 5, o. s. v. <i>Fogderäkensk., KA</i>.</footnote>. Häri har man
ett yttre bevis för att granskningsarbetet i detaljerna verkställts
af skrifvarne, såsom i sig själf naturligt var, ehuru kvittenserna
höllos i kammarrådens namn. I kvittenserna infördes 
slutsummorna på uppbörd och utgift inom hvarje skattetitel; fanns 
öfverskott, anmärktes, om det var inbetaldt eller om det resterade.
Då de många skattetitlarna noggrannt specificerades, blefvo dessa
aktstycken ofta mycket vidlyftiga<footnote>Det finnes räkenskapskvittenser, som utgöra 30 à 40 tättskrifna kvartsidor.</footnote>.

Af de böcker eller register, som enligt rådslaget borde föras
i räknekammaren, saknas jordeboken; däremot uppgjordes 
stiftsvis flera summarier öfver årliga räntan<footnote>I den svenska texten hette det endast, att registren skulle hållas »i
kammaren», men härmed kan i detta sammanhang ej gärna förstås annat än
räknekammaren, och det tyska konceptet har den tydligare formuleringen »in der
Rechenkammer». — Se för öfrigt <i>Summarier öfver årliga räntan, KA</i>.</footnote>. Hvad som afsågs med
det föreslagna registret n:o 2, är ej fullt klart. Skulle därmed
förstås en sammanfattning af själfva fogderäkenskaperna, så finnes
en sådan endast i förbindelse med utdrag af uppbördsräkenskapen.
Menas däremot just denna uppbördsräkenskap, så kom den att
tillhöra räntekammaren<footnote>Se nedan s. 71, not 3, 72.</footnote>. Något register af det slag, som 
omtalades under n:is 3 och 4, är icke kändt<footnote>Sannolikt förekommo dock särskilda register för den ovissa uppbörden
— ehuru näppeligen af kammarråden själfva —, ty stora uppb.reg. f. 1542
upptar endast den vissa uppbörden, och i ingressen framhålles särskildt, att
ovissa uppbörder där ej finnas (ofvan s. 69, not 3).</footnote>. Däremot motsvaras

n:o 5 af ett stort fogderegister med uppgifter för 1540<footnote><i>HRK, KA</i>.</footnote>. 
Restantieregister (n:o 6) fördes såsom uppbördsregister i 
räntekammaren, register för andliga taxan (7) endast såsom en del
af stora uppbördsregistret därstädes, för konungens arf och
eget (8) likaledes såsom uppbördsregister, antingen inryckt i
hufvudregistret eller särskildt<footnote>1541 särskildt, 1542 och 1543 i stora uppb.reg. <i>RKB, KA</i>. Jfr om
alla dessa reg. nedan.</footnote>.

Däremot uppsattes säkerligen de utdrag af räkenskaperna,
hvarom rådslaget talade, i räknekammaren, såsom där förutsatts.
Åtskilliga sådana utdrag föreligga<footnote>Så två af M. Erikssons uppbörd f. 1542, två af hans uppb. f. 1543;
<i>RKB, KA</i>. Jfr kon:s bref t. kammarråden <sup>19</sup>/<sub>3</sub> 1543, <i>GR</i> XV: 172.</footnote>.

*

<b>Räntekammarens</b> tillkomsthistoria kan ej fullt utredas. Om
uppbördsförvaltningens utveckling under åren närmast efter 1538
äro nämligen underrättelserna ytterst knappa.

Kamrerarne Erik Mattei och Larens Gregorii kvitterade äfven
under år 1539 penningeuppbörd<footnote>Kvittenser bland <i>Handl. ang. Skatteväsendet</i>, I, <i>RA;</i> jfr ett kon:s bref af
mars 1539, <i>GR</i> XII: 172.</footnote>, men den förre synes hafva blifvit
förflyttad till myntet i Västerås<footnote>I utg.reg. f. 1540 (<i>Aflön.reg., RA</i>) är uppförd utväxling af gammalt
mynt till »Herrn Erik Mathei, (Müntz) Kamerierer in Westras». Kvitto af denne
på sådant mynt, dat. <sup>19</sup>/<sub>6</sub> 1540, bl. <i>AH</i>, 3, <i>RA</i>.</footnote>, och den senare omtalas endast
sällan samt torde längre fram hafva blifvit kammarskrifvare i
räknekammaren<footnote>Han tituleras kamrerare i nov. 1540, <i>GR</i> XIII: 173, men har under
senare år granskat flera räkenskaper i räknekammaren, <i>Fogderäkensk.</i>, Upland
1541 n:o 5, 1542 n:o 8, <i>KA</i>.</footnote>. En Måns Eriksson, som under 1539 för 
kamreraretitel<footnote><i>GR</i> XII: 210.</footnote>, framträder till en början icke mycket. Däremot 
intogo tvenne tyskar, Hans von Geldnitz och Melchior Schwab,
under åren 1539 och 1540 en framskjuten ställning såsom 
kamrerare. Förstnämnda år förde de tillsammans en räkenskap öfver
uppbörd i K. M:ts kammare, af hvilken dock endast ett så godt
som förstördt utdrag är kändt<footnote><i>RKB, KA</i>. Uppb.kvittenser af Hans v. Geldnitz i <i>Kvittensreg., KA,
Handl. ang. Skatteväsendet</i>, I, <i>RA</i>. Jfr ofvan.</footnote>. För öfrigt föreligga inga 

räkenskaper för detta år, för 1540 endast en utgiftslängd af M. Schwab<footnote><i>Aflön.reg., RA</i>. — Här omnämnes H. v. Geldnitz såsom »geurlaubter
Kameriere».</footnote>,
för 1541 intet annat än ett uppbördsregister af den samme öfver
konungens arf och eget<footnote><i>RKB, KA</i>.</footnote>.

Först med år 1542 framstå förhållandena på detta område
tydligare. Uppbörden öfvertogs nu af kamreraren Måns 
Eriksson, som äfven skötte den under 1543. Af honom förda, 
synnerligen systematiskt uppställda uppbördsregister för dessa år äro i
behåll. I dessa register och i hans kvittenser användes 
konsekvent termen räntekammaren<footnote>Jfr ofvan s. 68, not 1, 69, not 3.</footnote>.

Måns Erikssons uppbörd i räntekammaren omfattade endast
kontanta medel, penningar och silfver. Den var således af 
alldeles samma art som den uppbörd, för hvilken under föregående
tid räkenskaper blifvit förda »i kammaren», och försiggick 
tydligen i samma ordning. Det nya begreppet räntekammaren var
endast ett terminologiskt uttryck för uppbördens principiella 
afskiljande från revisions- och räkenskapsväsendet.

I öfverensstämmelse med den regel, som på 1530-talet 
utbildats, sköttes utbetalningen af de inkomna penningarna ej af
uppbördskamrerarne utan af andra tjänstemän. Under 1542 var
denna uppgift fördelad mellan Melchior Schwab och en annan
tysk kamrerare, Hans Hesse, som båda förde utgiftsregister<footnote>Den förres bl. <i>Aflön.reg., RA</i>, den senares bl. <i>RKB, KA</i>.</footnote>.
Följande år tjänstgjorde såsom utgiftskamrerare först Hans Hesse,
sedan en förutvarande kammarskrifvare, Sven Torstensson, och
slutligen en mäster Arendt Rott, och deras räkenskaper 
sammanfördes i ett gemensamt register<footnote><i>RKB, KA</i>. — Hans Hesse blef för förseelser afsatt och fängslad; kon.
till kammarrådet <sup>19</sup>/<sub>3</sub> och <sup>30</sup>/<sub>4</sub> 1543, <i>GR</i> XV: 173, 252.</footnote>.

Det ser ut, som om endast uppbörden, men däremot icke
utbetalningarna försiggått i »räntekammaren». Det hette, att 
utgiftskamrerarne mottogo penningar af Måns Eriksson »i 
räntekammaren», men ej att de själfva där distribuerade dem<footnote>Måns Erikssons uppbördsreg. f. 1542 afslutas med en räkning öfver
hans »utgift på penningar till Hans Hesse utaf K. M:ts räntekammer på 
Stockholms slott», hvars olika poster äro formulerade: »anammade Hans Hesse af
K. M:ts räntekammer», och 1543 års utgiftsregister inledes med ett summarium
öfver hvad utgiftskamrerarne »anammade af K. M:ts räntekammer» eller »uti
K. M:ts räntekammer af Måns Eriksson».</footnote>. 

Endast det allmännare uttrycket »i kammaren» användes för att
lokalisera utbetalningarna<footnote>1543 års utg.reg, rubriken: »Det(te) register lyder på alle de pen:r, som
K. M:ts kammererer . . . uppburit och utgifvit hafva uti högb:te K. M:ts kammer
på Stockholms slott». — I uppb.reg. sades penningarna vara lämnade till
kon:s »utgiftskammar».</footnote>.

<br>
Såsom af ofvanstående framgår, är det hufvudsakligen här,
i själfva administrationen af penningemedlen, som man återfinner
<b>kamrerarne</b>, hvilka under föregående tid varit konungens 
förnämsta organ för hela finansstyrelsen. Någon gång uppträder
en kamrerare äfven inom revisions- och räkenskapsväsendet, men
detta är mera sällsynt<footnote>Om Hans v. Geldnitz se ofvan s. 57.</footnote>. I hvarje fall är kamrerarevärdigheten
numera ej den högsta inom denna förvaltningsgren, utan 
subordinerar under kammarrådet<footnote>I ett kon:s bref af <sup>23</sup>/<sub>7</sub> 1543 kallas Björn Pedersson och Lars 
Organista hans »kammererer», <i>GR</i> XV: 425. Detta är dock en ren anomali.</footnote>.

*

<b>Myntväsendet</b> synes i samband med den allmänna 
organisationen af finansförvaltningen hafva blifvit bättre inordnadt i denna.
Liksom det ställdes under kammarrådets regelbundna uppsikt<footnote>Se ofvan s. 66.</footnote>,
så tillsattes också en särskild <b>myntskrifvare</b>, som förde 
räkenskap öfver myntningen under dess kontroll<footnote>Mårten Mynteskrifvares räkenskap för 1541 och 1542 finnes bland 
<i>Mynträkensk., KA</i>. — För 1538 hade myntmästaren själf fört räkenskap; <sc>Forssell</sc>,
<i>Historia</i>, II, <i>Anteckn. om mynt</i>, s. 60.</footnote>.

Den del af de myntade penningarna, som behöfdes för de
löpande utgifterna, torde under dessa år helt och hållet hafva
inlevererats till uppbördskamreraren. Direkta utbetalningar från
myntet omtalas icke<footnote>anf. räkenskap.</footnote>.

*

Äfven <b>naturainkomsternas förvaltning</b> blef under den
stora nydaningen tillgodosedd. Man började använda register och
räkenskaper också för den, och därmed lades grund till en bättre
ordning på detta område.

Under 1539 och följande år förde sålunda Måns Månsson
— förmodligen den samme, som förut varit kamrerare, ehuru

han nu icke bar denna titel — register öfver en mängd till
Stockholm inkommande varor: järn, koppar, bly, smör, fisk, fett,
hudar och skinn, tran<footnote>»Register på V. K. N. H(erres) köpmans varor Stockholm, som
Måns Månsson hade uti befallning pro anno D:ni 1539», <i>HVH, KA,</i> och 
liknande register f. 1540—1543, a. saml., <i>KA</i>; f. 1540 i motsvarande saml., <i>RA</i>.</footnote>. En del af dessa försåldes för konungens
räkning; man finner räkenskaper af köpmän, som haft i uppdrag
att utskeppa och afyttra varorna<footnote>Hans Redesvens räkenskap f. 1538—40 och Klas Heyders f. 1540 öfver
varor, som försålts i Tyskland, a. saml., <i>RA</i>.</footnote>, och dessa kallades stundom
»K. M:ts köpmansvaror»<footnote>»Register på V. K. N. H(erres) köpmans varor Stockholm, som
Måns Månsson hade uti befallning pro anno D:ni 1539», <i>HVH, KA,</i> och 
liknande register f. 1540—1543, a. saml., <i>KA</i>; f. 1540 i motsvarande saml., <i>RA</i>.</footnote>. År 1541 afgafs också en räkenskap
af den köpman, som levererade konungen behöfliga utländska
varor mot betalning af penningar eller inhemska varor från Måns
Månsson<footnote>P. Meses räkenskap, a. saml., <i>KA</i>.</footnote>. Likaså förde kornskrifvaren på Stockholms slott under
dessa år räkenskap öfver sin uppbörd<footnote>Peder och Sven kornskrifvares räkenskaper, a. saml., <i>RA</i> och <i>KA</i>.</footnote>. Flera dylika 
varuräkenskaper kunna hafva funnits, ehuru de nu ej föreligga.

De med naturainkomsterna sysselsatta tjänstemännen 
nämndes ej heller nu kamrerare. Fingo de någon titel, så var det
skrifvare. Uppbörd och utbetalning sköttes af samma person.
I öfrigt ordnades det hela i tillämpliga delar efter 
penningeförvaltningen som mönster. Måns Månssons stora varuregister 
uppställdes sålunda fullt systematiskt på samma sätt som 
kamrerarnes räkenskaper. Såväl han som de andra skrifvarne stodo också
under kammarrådets befallning. Räkenskaperna inlämnades i 
räknekammaren och underkastades samma granskning som andra 
uppbördsmäns räkenskaper, granskningen beseglades med 
kammarrådets kvittenser, och det hände, att skrifvare från 
räknekammaren deltogo i inventeringarna vid årets början och slut<footnote>Räkenskaperna äro ofta uppställda på samma sätt som 
fogderäkenskaperna, med den ransakande kammarskrifvarens namn i ingressen. Flera
kammarrådskvitton föreligga. — I slutinventariet för M. Månssons räkenskap
1541 heter det: »var ock Måns Jonsson utaf räkningekammaren för gegenskrifver
häröfver förskicket».</footnote>.

*

Det var både många och viktiga nyheter, som tyskarnes
organiserande idéer framkallade inom konung Gustafs 
finansförvaltning. Och då på detta område funnos åtminstone <i>några</i>
administrativa förutsättningar, kunde den nya organisationen
här slå djupare rötter samt vid den sedan inträffande 

brytningen med det främmande styrelsesystemet bättre bibehålla sig,
än hvad som skett med regementsrådet.

Men det, som blef bestående, hade genomgått en 
ombildningsprocess, genom hvilken det anpassats efter det personliga
regementets principer. Af en ämbetsorganisation i egentlig 
mening hade sålunda icke mycket kommit till stånd. Det nya 
chefsämbetet, kammarrådet, bibehölls, men i en form och med en
karakter, som högst väsentligt afvek från dess förebilder, 
ämbetskollegierna på kontinenten. Inom de lägre graderna af 
finanstjänare kom icke någon tillämpning af ämbetsprincipen i fråga.
Kamrerares och skrifvares ställning blef ej mera ämbetsmässigt
bestämd än förr. Ett betydelsefullt framsteg innebar utdaningen
af administrationens olika faser till ett regelmässigt verkande
maskineri samt framför allt den kontrollerande och öfvervakande
myndighetens afsöndring från och upphöjelse öfver 
kassaförvaltningen, räknekammarens och räntekammarens konstituerande.
Men äfven härutinnan kommo de främmande organisatoriska 
principerna endast i enklaste form till användning.

Oaktadt denna utveckling inom finansförvaltningens olika
grenar och oaktadt dessa grenars nödtorftiga sammanslutning under
kammarrådets ledning till en administrativ enhet kan denna 
följaktligen knappast betecknas såsom ett ämbetsverk i ordets 
specifika bemärkelse. Till ett sådant fanns knappt ens en grundstomme.
De principer, på hvilka ett ämbetsverk måste byggas, voro icke
bestämdt genomförda. Ämbetsbegreppet var användt i allt för
liten utsträckning och på allt för primitivt sätt, det hela allt för
svagt regleradt.

Betecknande är också, att någon kollektiv benämning för
den centrala finansförvaltningen såsom en enhet icke heller nu
uppkom. Här och hvar förekomma visserligen ansatser att 
använda ordet kammaren i dylik betydelse, på samma sätt som
det användes i Tyskland. Man talade om att kammaren ej 
förmådde bära sina utgifter<footnote><i>GR</i> XV: 28, 29, 396.</footnote>, om kammargods<footnote>a. a. XIII: 70 f., XV: 29.</footnote>, om kammarens
ärenden<footnote>a. a. XV: 144, 400.</footnote>, o. s. v. Men på det hela taget dominerade äfven nu
den lokala grundbetydelsen. Man kom aldrig därhän, att 
»kammaren» betecknade sammanfattningen af förvaltningens organ
såsom en fast institution. Än starkare utpräglad var den lokala
innebörden af de nya termerna räknekammaren och 
räntekammaren<footnote>Jfr ofvan s. 68.</footnote>. Det allmänna kammaren användes för öfrigt i stället
för både den ena<footnote><i>GR</i> XV: 275, 516, 575.</footnote> och den andra<footnote>a. a. XIV: 39, 378, XV: 21, 172, 290, 426, 449, o. s. v.</footnote>.

Om »kammaren» kan sättas såsom rubrik för en 
framställning af hela den högsta finansförvaltningen under detta skede,
så beror detta således icke därpå, att ett ämbetsverk med detta
namn uppkommit, utan därpå, att termen mera allmänt sedt kan
sägas vara det centrala begreppet i denna förvaltning, emedan
den oupphörligt förekommer i olika betydelseskiftningar för att
i mer eller mindre bokstaflig mening lokalisera dess olika faser.

*

Om konungens personliga ingripande i finansförvaltningen
förspörjes under den nya regimens första tid icke mycket. 
Orsaken <i>kan</i> vara den, att han efter kammarrådets insättande i 
allmänhet öfverlät det hela åt dess ledning, men sannolikare är,
att han också nu personligen lagt hand vid ärendena, ehuru inga
skriftliga vittnesbörd därom föreligga. Från år 1541 har man i
alla händelser ett konungens uttalande af otvetydigaste art om
att han själf bar den tyngsta bördan inom denna styrelsegren<footnote>Se ofvan sid. 60. Jfr kvitton af konungen själf, <i>GR</i> XIII: 211, 223, 283,
319—329.</footnote>.

Längre fram, särskildt efter ingången af år 1543, uppfylles
registraturet af en mängd skrifvelser från konungen till 
kammarrådet, så snart den förre lämnar Stockholm och det senare där
kvarstannar. Och i dessa skrifvelser framträder konungen åter
tydligt såsom den i allt, stort som smått, personligen ledande
och afgörande, rättande och redofordrande. Konungen vakar
öfver revisionen i räknekammaren, påminner om de räkenskaper,
som skola förhöras<footnote>a. a. XIV: 371, 378, XV: 22, 328, 492.</footnote>, infordrar utdrag för att kontrollera, huru
granskningen skett, och gör anmärkningar mot därvid begångna
fel<footnote>a. a. XV: 57, 172.</footnote>; han är angelägen om att hållas underkunnig om kassans och
förrådens ställning<footnote>a. a. XV: 144, 328.</footnote>, och hans uppmärksamhet räcker till för
alla möjliga detaljer af de inköp, som skedde för regeringens
eller hofvets räkning<footnote>a. a. XIV: 197, 324. — Jfr om konungens skriftväxling med 
kammarråden ofvan sid. 66 f.</footnote>.


Konungens egen kammar stod äfven nu utom den löpande
förvaltningen, en skattkammare under hans personliga skötsel<footnote>M. Erikssons stora uppbördsreg. i räntekammaren för år 1542 har en
första afdelning med rubrik: »af K. M:ts egen kammar hafver jag anammat»,
och de enskilda posterna lyda: »levererede K. M:t mig utaf Hans Nådes egen
kista». På samma sätt 1543 års uppb.reg. Å andra sidan slutar Hans Hesses
utgiftsräkning för 1541—1543 med ett saldo till denna konungens kammare:
»så blifver H. H. skyldig in uti K. M:ts kammer. . . .». <i>RKB, KA</i>. — Äfven
termen »skattkammer» anträffas någon gång, men i mera obestämd betydelse,
<i>SRA</i> I: 259.</footnote>.
Endast den bepröfvade herr Eskil synes här hafva biträdt sin
herre<footnote>Kon. till herr Eskil <sup>30</sup>/<sub>4</sub> 1543, <i>GR</i> XV: 251.</footnote>.

*

<h3><tab><tab> Krigsförvaltningen (»krigsråden»).</h3>

Bland de nya ämbetstitlar, som under Pyhys egid infördes,
var den af <sp>krigsråd</sp>, <sp>Kriegsrath</sp>, en af de tidigast 
uppträdande. Såsom nämndt, lät Pyhy bekläda sig själf därmed, 
sannolikt redan år 1538<footnote>Se ofvan s. 43, not 1, 52.</footnote>. Jämte honom och antagligen ungefär 
samtidigt erhöll Sten Eriksson krigsråds värdighet. I dec. 1538 
uppdrog konungen åt dem samt slottsfogden i Stockholm, Jakob
Bagge, att införa bättre ordning bland bysseskyttar och 
båtsmän<footnote>Kon. t. Jakob Bagge och Sten Eriksson <sup>14</sup>/<sub>12</sub> 1538, <i>GR</i> XII: 117.</footnote>.

Någon instruktion för krigsråden är icke känd. Endast i
de krigsartiklar för de värfvade tyska knektarne, som utfärdades
den 12 jan. 1539, äro några allmänna antydningar om deras 
ställning inryckta. Krigsråden nämnas här såsom knektarnes högste
befälhafvare närmast konungen, hvilka skulle biträda denne i
mönstringar, vid andra förhandlingar med krigsfolket samt vid
bestraffning af begångna förseelser<footnote>a. a. XII: 125—142; särskildt sid. 130, 138, 140 f.</footnote>. Artiklarna undertecknades
af Pyhy såsom krigsråd och kansler och äro säkerligen af 
honom författade.

Några andra krigsråd än Pyhy och Sten Eriksson torde
konungen icke hafva tillsatt<footnote>I flera af de tyska aktstyckena omtalas »Kriegsräthe», utan att
det direkt framgår, att titeln afser endast Pyhy och Sten Eriksson (ofvan
s. 43, not 1 och 4). Ett aktstycke af <sup>1</sup>/<sub>2</sub> 1540 rörande knektarnes 
besoldning talar om K. M:ts »obrister Kriegsräth(!) Lieutenant als nämlich Hansen
von Sastrow, Heinrich von Syga, Peter von Hannover» såsom de, som 
verkställt aflöningen, och är underskrifvet af dem jämte kanslern; <i>AH, Militaria</i>, I,
<i>RA</i>. I allmänhet synas dock dessa knekteöfverstar icke hafva fört krigsrådstitel.</footnote>. Men dessa voro hans mest 
betrodda män inom regeringen i allmänhet, och det faller sig 
därför svårt att afgöra, i hvilka fall den verksamhet de utöfvade bör

hänföras speciellt till deras krigsrådsämbete, hvilken praktisk 
betydelse detta alltså fick. Förfoganden i regeringsärenden 
afgåfvos dels af dem tillsammans<footnote>I Måns Månssons varuregister f. 1539 (ofvan s. 75) äro antecknade
utgifter »efter Sten Erikssons och kanselerens befallning» (t. ex. f. 85, 95),
<sup>18</sup>/<sub>10</sub> 1540 skrifva de från Kalmar gemensamt till hofmarskalken Silstrang om
en hoftjänares antagande (<i>G. I:s bref, odat., RA</i>), ett liknande förfogande
finnes för <sup>20</sup>/<sub>3</sub> 1541 (<i>AH</i>, 5), ett beställningsbref för Hans Sastrow af <sup>11</sup>/<sub>11</sub>
1539 (<i>GR</i> XII: 245 ff.), afskedsbref f. Peter Sastrow af <sup>29</sup>/<sub>5</sub> 1540 (<i>AH</i>), o. s. v.;
jfr ofvan s. 45, not 4.</footnote>, dels af den ene ensam<footnote>En mängd förfoganden, underskrifna af kanslern, bl. <i>AH, 
Regem.rådet, RA</i>.</footnote> eller i
förbindelse med någon annan tjänsteman<footnote>Af Sten Eriksson, öfverste krigsråd, och Alb. Silstrang, hofmarskalk,
dat. jakobi dag 1540, <i>G. I:s bref, odat., RA</i>.</footnote>, men dessa behöfva
tydligtvis ingalunda alltid betraktas såsom deras ämbetshandlingar
i kraft af krigsrådsämbetet. Själfva titeln användes ej så 
regelbundet, att däraf någon slutsats kan dragas. För Sten Eriksson
tillkom snart äfven titeln <sp>öfverste mönsterherre</sp><footnote>Han har såsom »Kriegsrath und Munsterherr» kvitterat penningar, 
mottagna af H. v. Geldnitz d. <sup>16</sup>/<sub>10</sub> 1539, <i>AH</i>, 6, <i>RA</i>. Jfr <i>SRA</i> I: 290, 292,
<i>GR</i> XIII: 42, o. s. v.</footnote>. Den 
utmärkte honom särskildt såsom ledare af alla mönstringar och
chef för de tillfälligt förordnade mönsterherrarne<footnote>Mönsterherrar förordnades af gammalt för vapensynerna med frälset;
<sc>E. Hildebrand</sc>, <i>Statsförfattn:s historia</i>, s. 163 f.; <sc>Nordström</sc>, I: 156; jfr <i>GR</i>
XV: 174, 352.</footnote>, men 
motsvarades ej heller den af någon reglerad ämbetsverksamhet.

Om krigsrådens funktioner kan således icke sägas mera,
än att de i allmänhet synas hafva haft att biträda konungen i
militära förvaltningsärenden. Att de till en början torde hafva
spelat en ej obetydlig roll, synes framgå af ett fall, då konungen
på grund af deras frånvaro fann sig böra uppskjuta en ifrågasatt
förändring inom krigsbefälet<footnote>T. Erik Fleming m. fl. <sup>20</sup>/<sub>11</sub> 1540, <i>GR</i> XIII: 169. Jfr bref t. Sten 
Eriksson <sup>1</sup>/<sub>3</sub> 1541, a. a., s. 221.</footnote>.

Så till vida, som krigsrådsämbetet var ett fackämbete för
en begränsad förvaltningsgren, var det byggdt på en af de 
allmänna principer, som Pyhy och hans landsmän fört med sig från
det franskt-habsburgska organisationssystemet: den om 
förvaltningens uppdelning på sinsemellan skilda grenar med särskilda

företrädare. Däremot är det ovisst, om man hade några 
konkreta förebilder för det samma. Habsburgarne hade gjort 
ansatser till inrättande af ett krigskollegium, men dessa hade 
hittills ej ledt till bestående resultat. Först senare kom ett 
kollegialt »Hofkriegsrath» till stånd. Dock hade titeln »Kriegsrath»
redan förekommit<footnote><sc>Rosenthal</sc>, <i>Behördenorganisation</i>, s. 94; <sc>Adler</sc>, s. 113, 247.</footnote>. Måhända var det den, som gifvit Pyhy
uppslaget till det svenska krigsrådsämbetet. I så fall får man
möjligen i denna brist på konkreta förebilder se en af 
anledningarna till att detta fick en så obestämd karakter.

Snart visade sig också, att det icke hade någon större 
lifskraft. När Pyhy och Sten Eriksson år 1542 afreste till 
Frankrike<footnote>Se ofvan s. 49.</footnote>, förföll det fullständigt. Inga nya krigsråd tillsattes i deras
ställe, ehuru just vid denna tid om någonsin förvaltningsorgan
inom krigsväsendet borde hafva varit behöfliga med anledning
af Dackefejden. Efter sin återkomst använde Sten Eriksson 
endast undantagsvis krigsrådstiteln<footnote>Ett par bref af honom, dat. aug. och dec. 1543, med denna titel, <i>AH,
Kansliets bref, RA</i>.</footnote> och utöfvade ingen däremot
svarande ämbetsverksamhet. När han mottog militära uppdrag,
voro dessa af tillfällig art<footnote><i>GR</i> XV: 487 f., 507 ff.</footnote>. Per Brahe hade under hans 
frånvaro någon gång titulerats »öfverste mönsterherre», men utan att
erhålla någon fast, reglerad ställning<footnote>a. a. XIV: 288; jfr ofvan s. 65.</footnote>.

Anmärkningsvärdt är, att när man sålunda var i färd med
att skapa förvaltningsorgan för krigsväsendet, det aldrig kom i
fråga att göra det gamla marskämbetet tjänstbart. Marsken,
Lars Siggesson, samarbetade på intet sätt med krigsråden. 
Under Dackefejden fick han befäl öfver en del af konungens trupper,
men detta var en extraordinär anordning af samma art som de
liknande uppdragen åt andra framstående män<footnote>a. a. XIV, XV, passim.</footnote>.

*

<h3><tab><tab> Kyrkostyrelsen (»superintendenten»).</h3>

Vesterås recess och ordinantia löste den svenska kyrkan
från Rom och ställde den under konungens myndighet. Denna
utöfvades emellertid till en början med en viss försiktighet. 
Konungen nöjde sig — frånsedt kyrkoegendomens reduktion — i
hufvudsak med att öfvervaka reformationens utveckling genom

kyrkans egen själfverksamhet, med att enligt recessens och 
ordinantians princip trygga god ordning och Guds ords rätta predikan<footnote><sc>Anjou</sc>, II: 104.</footnote>.
För en kyrkostyrelse af denna art behöfde han inga särskilda
organ, allra minst så länge reformationens främste målsmän inom
kyrkan stodo vid hans sida såsom kanslerer eller sekreterare.

Men under 1530-talet skall konungen hafva börjat fatta 
sympatier för den radikalare riktning, som utvecklat sig inom den
tyska protestantismen, och som bragte kyrkan i omedelbar och
fullständig underdånighet under furstemakten. När vid årtiondets
slut Pyhy och hans landsmän blefvo hans förtrogne rådgifvare,
mognade under deras inflytande hans beslut att fullända 
reformationsverket efter tyskt mönster<footnote>a. a., s. 107 f.</footnote>. För detta ändamål behöfde
han också en organiserad kyrkostyrelse, såväl central som 
provinsiell. Bland de nya ämbetsmyndigheterna för den centrala 
förvaltningen fingo äfven organ för kyrkans administration en plats.

Den 8 dec. 1539 förordnade konungen af kunglig 
maktfullkomlighet Georg Norman att vara <sp>ordinator och 
superattendent</sp> öfver biskopar och prästerskap. Till medhjälpare
skulle han hafva ett af konungen förordnadt råd och en 
<sp>adjunkt</sp>. Superattendenten och hans medhjälpare skulle i 
religionssaker utöfva konungens jurisdiktion öfver biskopar, prelater
och alla andra andlige, vaka öfver att dessa i lära och lefverne
förelyste undersåtarne och undervisade dem till trohet och 
hörsamhet mot den timliga öfverheten, hänskjuta alla civila och 
kriminella mål till konungen samt tillse, att i religionen icke något
förehades konungen till förfång af biskopar och präster eller 
någon jurisdiktion af dem utöfvades. Alla andliga skulle han med
konungens öppna mandat insätta i deras ämbeten, och han skulle
vidare förrätta visitationer och examinationer till pröfning af deras
lära och lefverne, afsätta de oskickliga — dock med konungens
vetskap — samt befordra alla, som lärde upprorisk lära eller
förde straffbar vandel, till bestraffning<footnote>Fullmakten tryckt i <i>GR</i> XII: 265—268.</footnote>.

Redan det faktum, att konungen sålunda tillerkände sig
myndighet att inrätta en alldeles ny styrelse för kyrkan, röjer
en principiell anslutning till den tysk-protestantiska kyrkorätten.
Äfven i sina detaljer ordnades för öfrigt denna styrelse efter
tyska mönster. En forskare har påvisat, att såväl dessa centrala
kyrkoämbetsmän som de för stiften planerade konservatorerna

och seniorerna nära motsvara den pommerska 
kyrkoförfattningen<footnote><sc>Ahnfelt</sc>, s. 193 samt bilaga, s. 41 f.</footnote>. För Norman låg det nära till hands att taga denna till
förebild, då han själf var till börden pomrare.

Af den sålunda tilltänkta svenska kyrkoorganisationen 
synes den del, som rörde stiftsstyrelserna, hafva stannat på 
papperet, med undantag möjligen för Skara stift, där en senior 
verkligen omtalas<footnote><i>SRA</i> I: 741.</footnote>. Däremot trädde superintendenten — titeln skrefs
vanligen så — verkligen i ämbetsutöfning, och äfven en adjunkt
sattes enligt fullmaktens föreskrift vid hans sida: biskop Henrik
i Västerås. De anställde gemensamt visitation i en del af 
Götaland under förra hälften af år 1540<footnote><sc>Anjou</sc>, II: 116 f.; <sc>Ahnfelt</sc>, s. 175.</footnote>.

Men snart togs Norman i anspråk för en mängd 
angelägenheter af icke kyrklig natur, hvarigenom han blef förhindrad att
utöfva sitt ämbete som superintendent. Redan år 1540 fick han
göra tjänst i en diplomatisk mission, som förde honom bort från
Sverige, till högmästaren i Lifland<footnote>Högmästarens svar till de svenska sändebuden, dat. <sup>15</sup>/<sub>9</sub> 1540, i <i>GR</i>
XIII: 340 ff.</footnote>. När under sommaren 1541
en visitation skulle hållas i Småland, kunde Norman icke heller
lägga hand därvid, utan biskop Henrik måste leda den i hans
ställe<footnote>Fullmakt <sup>20</sup>/<sub>7</sub> 1541, a. a. XIII: 279.</footnote>. Till slut blef han, såsom nämndt, medlem af den stora
beskickningen till Frankrike i början af 1542<footnote>Se ofvan s. 49.</footnote>.

Därmed råkade hela kyrkoministeriet i förfall. Under 
Normans frånvaro låg superintendentens ämbete nere; biskop 
Henrik förordnades ej vidare att sköta det. Ej heller torde denne
hafva tjänstgjort på egen hand, i sin egenskap af adjunkt.

Sedan Norman 1543 återkommit till Sverige, blef det lika
litet fråga om att han skulle återtaga sin post såsom kyrkans
styresman. Titeln superintendent användes ännu någon gång,
men, så vidt bekant är, endast i enskildas skrifvelser<footnote>T. ex. i ett bref fr. Mikael Agricola af <sup>11</sup>/<sub>12</sub> 1543, <i>Monum. pol. eccles.</i>,
s. 183 ff.</footnote>, aldrig af
Norman själf eller i kungliga bref eller aktstycken. Om 
konungen längre fram tog honom till råds i kyrkliga frågor, så 
berodde detta numera ej på någon hans ämbetsvärdighet, utan på
den allmänna förtroendeställning han bibehöll<footnote><sc>Anjou</sc>, II: 123, 166; <sc>Ahnfelt</sc>, s. 245.</footnote>.

<table o c>
<td><big>III.</big>
<td><tab>
<td><h2>Den personliga regeringens fulländning.</h2>
<td>(1543—1560)
</table>

De organisatoriska nybildningar, som under det tyska 
inflytandets första tid påbörjats, rönte alla ett oblidt öde. De
viktigaste ibland dem, regementsrådet och finanskollegiet, hade
båda — i synnerhet dock det förra — redan från början 
framträdt i ett ofullgånget skick, såsom endast i allmänna drag 
utförda efterbildningar af de tyska ämbetsverk, som varit deras
mönster. Regementsrådet förföll efter ett par år helt och hållet,
på samma sätt gick det med krigsrådsämbetet och 
kyrkoministeriet, och inom finansförvaltningen bibehöllos de nya 
inrättningarna endast i mer eller mindre starkt reducerad och omdanad
gestalt. Öfverallt gjorde sig denna brytning med det tyska 
systemet gällande redan med år 1542, och när följande år 
systemets främste bärare störtades, var den i själfva verket redan 
afgjord. Hans fall utgjorde endast i yttre måtto en synbar 
besegling på hans verks undergång.

Så blef hela försöket att på den outvecklade svenska 
statskroppen inympa det modärna ämbetsmaskineriet i hufvudsak ett
förfeladt experiment. I den svenska förvaltningshistorien bildar
det en främmande episod, som saknar anknytning till dess 
föregående skede och endast inom ett enda område efterlämnar några
jämförelsevis blygsamma resultat för framtiden.

<br>
Konung Gustaf hade återfört sin riksstyrelse till den 
personliga regeringens traditioner, och han öfvergaf dem ej vidare. Med
planmässiga nyskapelser efter främmande förebilder var det för
hans tid förbi. Gjorde sig i ett eller annat afseende en 
utveckling gällande, så framgick den ur den praktiska erfarenheten af
speciella kraf, som konungamaktens fortgående konsolidering förde
med sig. Inga andra nya anstalter kommo i fråga än sådana,
som öfverensstämde med den personliga regeringens karakter.

<br>
På det förolyckade regementsrådet spilldes aldrig ett ord. Men
den tanke, som legat till grund för detsamma, att binda konungens
rådgifvare vid stadigvarande tjänstgöring i centralregeringen, 
motsvarade dock ett faktiskt behof af mera framstående och 
användbara organ för denna regering än de, som funnos inom kansliet
och kammaren. Den upptogs också vid den stora riksdagen i
Västerås år 1544. Riksrådet hemställde — säkerligen med 
anledning af en kunglig proposition, som dock nu är förlorad —
i ett betänkande af 19 och 20 jan., att hädanefter alltid två 
rådsherrar skulle följa konungen åt. Aflösning skulle ske hvarje månad,
och sex dylika grupper af hvar och en två rådsherrar ordnades<footnote>Punkter af rikets råd, <i>SRA</i> I: 399—404 (403 f.).</footnote>.
Då vid denna riksdag tre nya rådsherrar afgåfvo sin rådsed, 
inrycktes i den också en förbindelse att gå konungen tillhanda
i både in- och utländska värf<footnote><i>SRA</i> I: 404 ff.</footnote>.

Om ett fast rådskollegium såsom konselj eller förvaltande
ämbetsverk var här icke egentligen tal<footnote>Jfr <sc>Mechelin</sc>, s. 68.</footnote>. Man sökte endast
sörja för att konungen alltid måtte hafva ett par rådsherrar att
tillgå såsom medhjälpare i de ärenden och på det sätt, som 
omständigheterna kräfde, utan att reglera själfva deras 
tjänsteställning. Redan förut hade ju rådsherrar, ehuru endast tillfälligtvis,
mottagit olika uppdrag i centralregeringen. Hädanefter skulle de
regelbundet inställa sig för att stå konungen till tjänst, men arten
af denna tjänst lämnades som förr obestämd och obegränsad.

Att konungen skriftligen stadfästat detta förslag, är icke
kändt<footnote><sc>Mechelin</sc> anför det såsom »riksdagsbeslut«, tydligen på grund af den
refererande text, som är tryckt af <sc>Stiernman</sc>, <i>Riksdagar</i>, I: 186—189, och
som öfverensstämmer med <sc>Tegels</sc>, <i>Gustaf I:s historia</i>, II: 219 ff.</footnote>. En definitiv bestämmelse af sådant slag måste dock
hafva kommit till stånd, ty några månader senare finner man
konungen åberopa en sådan såsom gällande. Det sker i en
skrifvelse till rådsherren Birger Nilsson<footnote>Af maj 1544, <i>GR</i> XVI: 274.</footnote>, hvars innehåll äfven i
öfrigt tyder på att försök vid denna tid gjordes till planens 
verkställande. På Birger Nilssons anhållan tillåter konungen honom
att uppskjuta sin inställelse vid hofvet. Han var således 
egentligen skyldig att vid ifrågavarande tidpunkt tjänstgöra, och då

detta fullkomligt öfverensstämmer med den i Västerås uppgjorda
ordningen mellan rådsherrarne, synes äfven den hafva blifvit
fastställd.

Men detta fall står alldeles ensamt. I öfrigt kan icke någon
dylik regelbunden tjänstgöring af rådsherrarne konstateras. Tvärtom
gifva talrika underrättelser vid handen, att dessa icke befunnit
sig vid hofvet, särskildt icke vid de tider, då det enligt den
nämnda ordningen borde hafva varit fallet<footnote>Se om Ivar Fleming <i>GR</i> XVI: 60 f., om Gustaf Olsson a. a., s. 108,
132, 204, o. s. v., om Svante Sture s. 72, 242, 461, om Birger Nilsson och
Måns Johansson s. 360, 460. Jfr ordningen i <i>SRA</i> I: 403 f.</footnote>. När konungen i juli
1544 uttryckte sin önskan, att några rådsherrar måtte begifva
sig till Stockholm för att biträda vid krigsrustningar, talade han
icke om Västeråsbeslutet<footnote>Till J. Turesson och S. Sture <sup>6</sup>/<sub>7</sub> 1544, <i>GR</i> XVI: 461.</footnote>, och då kort därefter ett rådsmöte
skulle hållas i Skara, utgick skriftlig kallelse<footnote>Af <sup>31</sup>/<sub>7</sub>, a. a., s. 515.</footnote> till samtliga 
däri-nämnda rådsherrar med undantag af två; af dessa två var
notoriskt åtminstone den ene ej heller han då hos konungen<footnote>De två äro G. Olsson och Ivar Fleming. Om den förre se kon:s bref
af <sup>9</sup>/<sub>8</sub>, a. a., s. 523. Hvar Ivar Fleming befann sig, har jag icke kunnat utreda.</footnote>.
Redan under år 1544 måste alltså den i Västerås beslutna 
anordningen hafva blifvit lämnad å sido, och sedan finner man
intet spår däraf.

Märkas må, att denna anordning enligt rådslagets lydelse
icke skulle hafva gällt rådets samtliga medlemmar. Dessa skola
vid denna tid hafva varit tjugu till antalet<footnote><sc>E. Hildebrands</sc> rådslängd i <i>SRA</i> I.</footnote>, men endast tolf
nämnas i rådslaget. Ej mindre än åtta rådsherrar äro således
förbigångna, bland dem så betrodda män som Sten Eriksson,
Norman, Peder Brahe. Hvarpå detta berodde, faller sig svårt
att afgöra. Måhända var anledningen, hvad dessa sistnämnda
beträffar, den, att <i>de</i> i alla händelser voro vana att så godt som
beständigt gå konungen tillhanda i olika ärenden, och att 
anstalter för <i>deras</i> disponibilitet således voro obehöfliga. Säkert är,
att just dessa män faktiskt blefvo konungens mest anlitade 
medhjälpare.

Så uppehöll sig Sten Eriksson under hela förra delen af år
1544 i Stockholm såsom konungens förtroendeman, medan denne
själf flyttade mellan andra slott och gårdar. En mängd 
olikartade angelägenheter anförtroddes i täta skrifvelser åt hans 
omsorger. Än gällde det knektars aflöning eller förläggning, än

åter inköp eller andra finansiella bestyr; än hade han att vidtaga
säkerhetsåtgärder mot misstänkta personer, än var det fråga om
flottans förflyttning eller tillsättande af befälhafvare på den, än
skulle han förhandla med mäster Olof om dennes predikan<footnote><i>GR</i> XVI: 60, 155, 206, 287, 301, 389 ff., 420, 443, 448, 452, 475, 526.</footnote>. I
aug. deltog han i rådsmötet i Arboga<footnote>a. a., s. 515, 555.</footnote>, i början af sept. var han
åter i Stockholm, i okt. ledde han knektarnes aflöning i
Götalandskapen, i nov. fick han å konungens vägnar 
mottaga några främmande sändebud<footnote>a. a., s. 577, 662, 732.</footnote>. År 1545 var han till en
början mestadels sysselsatt i Småland och Östergötland, och
konungen stod äfven nu med honom i den lifligaste skriftvexling
rörande såväl lokala förhållanden i dessa landsdelar som 
allmänna riksärenden<footnote>a. a. XVII: 44—443, passim. I maj deltog han i ett rådsmöte i 
Stockholm och skickades sedan att förhandla med allmogen vid 
Eriksmessomarknaden i Upsala, a. a., s. 276, 284 ff., jfr s. 304.</footnote>. Då i juli registraturet upphör att innehålla
bref till honom, torde detta få anses bevisa, att han då begifvit
sig till konungen. Säkert är, att han i slutet af året var i 
Stockholm och här mottog befallningar från konungen, som drog 
omkring i Mälarlandskapen<footnote>a. a., s. 573, 580.</footnote>.

Under följande år tjänstgjorde Sten Eriksson på liknande
sätt. Ibland kallade konungen honom till sig för rådplägningar
eller särskilda förrättningar<footnote>D. <sup>9</sup>/<sub>5</sub> 1546 skrifver konungen till honom och Gustaf Olsson om några
mandat, om hvilka öfverläggningar hållits, innan Sten Eriksson och G. Olsson
»draget ifrå» honom, <sup>2</sup>/<sub>9</sub> till G. O., att St. E. erhållit »förlof» att resa till
Västergötland, <sup>14</sup>/<sub>11</sub> kallas St. E. jämte andra gode män till berådslagning, <sup>30</sup>/<sub>1</sub>
1547 skrifver han från Strengnäs, där konungen då befann sig, ett missiv på
dennes uppdrag, <sup>5</sup>/<sub>4</sub> 1548 skrifver kon. till honom angående ett bref, som 
ankommit, sedan han »drog hädan i dag», o. s. v. <i>RR</i>.</footnote>, ibland sattes han vid slottsfogdens
i Stockholm sida, när konungen begaf sig annorstädes<footnote>Till Sten Eriksson och Botvid Larsson <sup>10</sup>/<sub>6</sub> 1546, <sup>7</sup>/<sub>9</sub> 1548; t. St. E. och
P. Brahe <sup>8</sup>/<sub>1</sub> 1547, <sup>3</sup>/<sub>1</sub>, <sup>22</sup>/<sub>2</sub> 1548. <i>RR</i>.</footnote>, ibland
finner man honom nere i Götaland<footnote>Anf. bref af <sup>9</sup>/<sub>5</sub> och <sup>2</sup>/<sub>9</sub> 1546; kreditiv f. St. E. och G. Olsson rörande
förhandlingar i Västergötland <sup>27</sup>/<sub>2</sub> 1547; bref t. St. E. med åtskilliga uppdrag
<sup>9</sup>/<sub>8</sub>, <sup>21</sup>/<sub>9</sub>, <sup>10</sup>/<sub>11</sub>, <sup>11</sup>/<sub>12</sub> 1547; till honom och G. O. <sup>28</sup>/<sub>1</sub> 1549. <i>RR</i>.</footnote>. Också när han ej följde
konungen, påkallade denne skriftligen hans betänkande i viktiga
värf. Det kan ej blifva fråga om att här steg för steg följa
denna hans tjänstgöring. Endast det skall anmärkas, att sedan
Sten Eriksson i början af år 1549 fått Jönköping med sju härad

i förläning<footnote>Förlän.bref af <sup>29</sup>/<sub>3</sub> i <i>RR</i>.</footnote>, hans verksamhet synes hafva blifvit mera fast
förlagd till denna trakt<footnote>Det framgår af ett par kungliga bref till honom af <sup>26</sup>/<sub>4</sub> och <sup>8</sup>/<sub>6</sub> 1549, <i>RR</i>,
att han — synbarligen för egen räkning — lät inreda och tillbygga en gammal
klosterbyggnad i Jönköping.</footnote>, där hans ställning väl i viss mån 
liknade Gustaf Olssons i Västergötland. Resor till konungen och
uppdrag i andra landsdelar förekomma sedermera ej så ofta
som förr.

Sten Erikssons tjänstgöring är typisk för de former och
den omfattning, hvari de mest framstående rådsherrarne 
användes inom riksstyrelsen. För Per Brahe, som vid denna tid 
likaledes steg högt i konungens ynnest, gestaltade sig de 
administrativa funktionerna i allt väsentligt på samma sätt. Äfven han
kallades till hofvet<footnote>Bref af <sup>24</sup>/<sub>3</sub>, <sup>28</sup>/<sub>6</sub> 1544, <i>GR</i> XVI: 154, 439, <sup>12</sup>/<sub>3</sub>, <sup>19</sup>/<sub>12</sub> 1549, <i>RR</i>.</footnote> eller fick uppdrag att utföra i landskapen<footnote>Bref af 1544, 1545 i <i>GR</i> passim; se för följande år exempelvis bref af
<sup>13</sup>/<sub>1</sub> 1548, <sup>21</sup>/<sub>1</sub> 1549, <i>RR</i>.</footnote>,
stod i senare fallet i korrespondens med konungen och insattes
särskildt ofta såsom ett slags styresman i Stockholm under
dennes frånvaro<footnote>Till P. B. <sup>28</sup>/<sub>9</sub>, <sup>3</sup>/<sub>12</sub> 1545, <i>GR</i> XVII: 305, 580, <sup>24</sup>/<sub>6</sub> 1546, <sup>12</sup>/<sub>3</sub>, <sup>14</sup>/<sub>3</sub>,
<sup>1</sup>/<sub>4</sub>, <sup>11</sup>/<sub>5</sub>, <sup>23</sup>/<sub>5</sub>, <sup>27</sup>/<sub>5</sub>, <sup>1</sup>/<sub>7</sub>, <sup>6</sup>/<sub>7</sub>, <sup>17</sup>/<sub>7</sub>, <sup>23</sup>/<sub>7</sub>, <sup>15</sup>/<sub>8</sub> 1547, <sup>22</sup>/<sub>3</sub>, <sup>24</sup>/<sub>3</sub>, <sup>2</sup>/<sub>4</sub>, <sup>9</sup>/<sub>4</sub>, <sup>17</sup>/<sub>4</sub>, <sup>3</sup>/<sub>11</sub> 1548,
<sup>16</sup>/<sub>4</sub>, <sup>30</sup>/<sub>4</sub>, <sup>1</sup>/<sub>6</sub> 1549, <i>RR</i>. Jfr s. 85, not 7.</footnote>. Som hans gods Rydboholm och 
Lindholmen lågo helt nära Stockholm, var han i regel närmare till
hands än den i Götaland bofaste Sten Eriksson och kom 
därföre småningom att anlitas om möjligt än mera än denne.
Isynnerhet blef detta förhållandet på 1550-talet, sedan Sten
Eriksson erhållit Jönköpings län. Per Brahe togs nu oupphörligt
i anspråk, framför allt som ståthållare i Stockholm<footnote>Till P. Brahe, RR, passim.</footnote>. När
konungen på sommaren 1555 afreste till Finland för att leda
kriget mot Ryssland, uppdrog han åt Per Brahe att öfvervaka
krigsrustningarna i Upland och för öfrigt hafva tillsyn öfver
detta landskap<footnote>Till P. Brahe <sup>4</sup>/<sub>6</sub> 1555; jfr bref af <sup>21</sup>/<sub>8</sub>, <sup>22</sup>/<sub>8</sub>, <sup>15</sup>/<sub>9</sub>, <sup>9</sup>/<sub>10</sub>, o. s. v. <i>RR</i>.</footnote>.

Bland de öfriga rådsherrarne är det egentligen endast två,
som i någon mån kunna jämföras med Sten Eriksson och Per
Brahe i betydenhet: Gustaf Olsson och Norman. Den förre
ägnade i öfvervägande grad sin verksamhet åt sitt ståthållarskap
Västergötland och kommer därföre i detta sammanhang mindre
i betraktande, men äfven han fick ofta muntligen eller skriftligen 
afgifva sitt utlåtande i viktiga frågor<footnote>Jfr ofvan sid. 85, not 6.</footnote>. Norman, numera den ende
utlänningen i rådet, intog i viss mån en säregen ställning. Hans
beställning, som intill hans död 1553 bibehölls<footnote>I aflön.reg. står han regelbundet bland dem, »som beställningar hafva»,
med en aflöning af 1200 mark, 1551 höjd till 1600 mark. <i>RRB, KA</i>.</footnote>, gjorde honom
som förut till kunglig tjänsteman ex professo, han drogs ej af
omsorgen om jordägor eller förläningar ut i landsorten, då hans
aflöning synes hafva utgått öfvervägande i kontanter från 
räntekammaren<footnote>Storleken af nyss anförda aflöningssumma tyder härpå. Helt och
hållet saknade Norman icke förläningar — d. <sup>20</sup>/<sub>10</sub> 1545 fick han Biskopstuna
gård på behaglig tid, <i>GR</i> XVII: 540 —, men huru stora dessa voro, kan af
brist på förlän.reg. ej uppgifvas.</footnote>, och han var därföre bosatt i Stockholm<footnote><sc>E. Hildebrand</sc>, <i>Statsförfattn:s historia</i>, s. 280.</footnote>. I honom
hade följaktligen konungen en ständigt tjänstgörande rådgifvare
och medhjälpare. Äfven hans verksamhet blef mångskiftande
nog. Mest synes han hafva fått taga hand om kanslisakerna
och hvad med dem stod i samband<footnote>Se nedan sid. 98.</footnote>.

Sten Eriksson och Gustaf Olsson behöllo titeln <b>sekrete
råd</b><footnote>Den användes om Sten Eriksson exempelvis i kungliga bref af <sup>4</sup>/<sub>3</sub>
1546, <sup>2</sup>/<sub>1</sub> 1548, <sup>2</sup>/<sub>4</sub>, <sup>19</sup>/<sub>4</sub> 1550, <sup>5</sup>/<sub>3</sub> 1551, <i>RR</i>, om Gustaf Olsson i bref af <sup>8</sup>/<sub>6</sub>
1555, <i>RR</i>, <sup>22</sup>/<sub>4</sub> 1557, <i>G. I:s bref, RA</i>, <sup>19</sup>/<sub>1</sub> 1558, <i>Sk. H.</i> II: 67, <sup>6</sup>/<sub>12</sub> 1558, <sup>6</sup>/<sub>4</sub>
1559, <i>G. I:s bref</i>. Tidigare synes för Gustaf Olsson den enkla rådstiteln vara
förhärskande. I ett bref af <sup>8</sup>/<sub>9</sub> 1550 <i>(G. I:s bref)</i> står den t. o. m. i 
motsättning till Sten Erikssons och Per Brahes sekreterådstitel; »Oss älskelige våre
trogne män och öfverste sekrete råd Herr Sten Eriksson och Herr Peder Brahe
samt oss älskelig vår tro man och råd herr Gustaf Olsson» lyder adressen.</footnote> och hade däri ett insegel på sin förtroendeställning, och
samma utmärkelse kom under senare delen af 1540-talet äfven
Per Prahe samt under konung Gustafs sista år Svante Sture till
del<footnote>Se för den förre bref af <sup>2</sup>/<sub>5</sub> 1547, <sup>9</sup>/<sub>6</sub> 1555, <i>RR</i>, samt föreg. not, för
den senare hertig Eriks bref af <sup>22</sup>/<sub>11</sub> 1559, <i>G. I:s bref</i> och <sup>3</sup>/<sub>3</sub> 1560, <i>De la Gardieska
Ark.</i> I: 137 — i båda »K. M:ts vår käre herr Faders sekrete råd» —, kon:s
bref af <sup>20</sup>/<sub>2</sub>, <sup>17</sup>/<sub>5</sub> 1560, a. a. I: 57, 60, 61, o. s. v.</footnote>. Någon gång utbyttes sekrete råd mot <sp>öfverste råd</sp><footnote>Bref af Sten Eriksson och G. Olsson <sup>29</sup>/<sub>3</sub> 1545 såsom »der K. M:t zu
Schweden obriste Räthe» och af den förre <sup>7</sup>/<sub>9</sub> 1548 såsom »obrister und 
geheimer Rath», <i>AH, RA</i>. Jfr <i>GR</i> XVI: 181.</footnote>.
Norman synes ej heller nu hafva benämnts sekrete råd, något,
som med hänsyn till hans faktiska betydenhet är ägnadt att
väcka uppmärksamhet. Måhända ansågs hans sociala rang vara
för ringa för att berättiga honom till en titel, hvars ofvannämnda

innehafvare alla voro konungahusets fränder och tillhörde Sveriges
förnämsta ätter.

<br>
Det har visat sig, att äfven de bland rådsherrarne, som
blefvo konungens främste förtroendemän och sekrete råd, aldrig
kommo att tjänstgöra regelbundet eller i begränsade och 
bestämda funktioner, utan som förr endast mottogo tillfälliga och
till innehållet vexlande uppdrag. De öfrigas statstjänst i 
centralregeringen blef af samma art, endast vida mindre trägen,
i många fall synbarligen till och med sällsynt.

Först mot slutet af konung Gustafs regering dyker idén
om en permanent tjänstgörande rådsinstitution upp på nytt, åter
i ny form och under egendomliga förhållanden. I ett rådslag,
som enligt den bevarade handskriftens ingress afgafs den 25
febr. 1557 af hertig Erik och Peder Brahe<footnote><i>Rådslag, RA</i>. Jfr SRA I: 803, <i>Reg. öfver rådslag</i>, s. 21.</footnote>, hemställes, att sex
gode män måtte utnämnas till konungens <sp>hofråd</sp> för att 
skiftesvis vara hos honom tillstädes tre och tre under tre månader i
sänder. Dessa hofråd skulle i allmänhet biträda i 
regeringsärenden, såväl inom kansliet och kammaren som vid rättegångar och
vid mottagande af menige mans klagomål. De borde till konungen
afgifva berättelse om sin verksamhet; måhända får detta anses
uttrycka en förslagsställarnes afsikt, att hofråden skulle arbeta
med en viss själfständighet. Hvilka former de för öfrigt tänkt
sig för tjänstgöringen, framträder icke i den skisserade 
instruktionen<footnote>»Och skole samme hofråd fliteligen berådslå, akte och beställe, hvad
som behöfves till högbem:te K. M:ts och Riksens gagn och bäste, både uti
kansliet, kammeren, med rättegånger, sammelunde förhöre alle klagomål, som
bönder eller andre hafve kunne, och seden göre högbem:te K. M:t en grundlig
berättelse om det de beställt och därmed vare H. M:t till hjälp och aftage de
ärender, som H. M:t täckis vele vare förskonet med».</footnote>. Af de sex föreslagna tillhörde två, en i hvardera 
gruppen, riksrådet; de fyra andra voro frälsemän utområds<footnote>Originalet har följande förteckning: 1. Gören Eriksson, Gören 
Holgersson, Hans Klasson. 2. Karl Holgersson, Jakob Tursson, Nils Ryning. Jfr
<i>Reg. öfver rådslag</i>. Gören Eriksson och Karl Holgersson voro rådsherrar,
<i>SRA</i> I: 831 f.</footnote>.

Titeln hofråd är uppenbarligen antingen upptagen från
Pyhys terminologi eller hemtad direkt från Tyskland. I hvarje
fall användes den här i en specificerad betydelse: den betecknar
en verkligt ny institution. Här föreslås en fast rådskorporation
vid hofvet, till sin hufvudkontingent bestående af män, som <i>icke</i>

tillhörde riksrådet, blott med en riksrådsmedlem i spetsen för
hvarje afdelning. Det var ej meningen att omorganisera 
riksrådet i dess helhet eller att ur detta utvälja ett antal medlemmar
för tjänst vid hofvet, utan att skapa ett nytt förvaltningsorgan,
hofråd, som lämnade riksrådet och dess verksamhetsformer 
oberörda. Förslaget synes således utgå från den uppfattningen, att
riksrådet i sin helhet ej lämpade sig för en dylik administrativ
tjänstgöring.

Någon framställning från konungen, som kunde hafva 
gifvit anledning till detta förslag, föreligger icke. Otänkbart är ej,
att det tillkommit på förslagsställarnes, närmast då hertig Eriks,
eget initiativ. Planen har alltid sin märklighet såsom det första
uttrycket af den uppfattning angående regeringens 
organisationsbehof, som kronans arftagare hyste.

Till någon praktisk påföljd ledde rådslaget icke. Man
känner ej ens, om det blifvit konungen förelagdt.

<br>
För rådets verksamhet in corpore var det skriftliga 
rådslaget åter form, och i de större ständermötena behöll det 
dessutom naturligtvis sin ledande plats. Under 1540-talet synes
konungens samverkan med ständerna i allmänhet hafva varit
liflig nog, och bl. a. finnas talrika rådslag i behåll<footnote><i>SRA</i> I: 323—598, 794—799, passim.</footnote>. Någon
gång rubricerades dessa till en början ännu med formeln »actum
in consilio», men denna reminiscens från regementsrådets 
protokollstil försvinner med år 1546<footnote>a. a., s. 795, not 4.</footnote>.

Det följande årtiondet har däremot efterlämnat vida färre
vittnesbörd om dylika råds- och ständermöten. Först under dess
senare del, då de utrikespolitiska förhållandena blefvo hotande,
synes konungen åter hafva börjat flitigare rådföra sig med rikets
män, och äfven rådslag uppenbara sig nu i större antal<footnote>a. a., s. 598—739, 800—808.</footnote>. Man
gör den iakttagelsen, att dessa numera afgifvits i något 
förändrade former. Konungen sammankallade i allmänhet ej vidare
rådet i dess helhet, utan nöjde sig med att infordra yttranden,
oftast skriftligen, från en eller några få af dess medlemmar<footnote>a. a., s. 810; jfr s. 801 ff.</footnote>.
Rådets korporativa statsarbete blef således under konung Gustafs
sista tid ej skärpt, utan försvagadt.

*



Det sätt, hvarpå rådsherrarnes tjänstgöring i 
centralregeringen artade sig, är betecknande för regeringens allmänna
karakter. Liksom denna tjänstgöring aldrig konsoliderade sig
till mera regelmässiga funktioner, så saknas i allmänhet hvarje
spår till en utveckling, som kunde tydas såsom en begynnande
ny ämbetsbildning.

Och ej nog därmed, att nya ämbeten ej uppstodo. Äfven
sådana, som redan funnos, åtminstone nominellt, försvunno nu.

Krigsrådens och superintendentens ämbeten hade upphört
att fungera redan vid den första brytningen med det tyska
regeringssystemet. Nu kommo äfven titlarna ur bruk<footnote>Sten Eriksson använde dock krigsrådstiteln ännu i ett par bref at <sup>28</sup>/<sub>5</sub>
1544 och <sup>25</sup>/<sub>4</sub> 1545, koncept bland <i>AH, RA</i>.</footnote>. Först
år 1560 framkastades en tanke på att återupptaga 
krigsrådsvärdigheten. I en försvarsplan, som med anledning af Danmarks
hotande hållning i juni detta år uppgjordes af hertigarne Erik
och Johan samt tvänne rådsherrar, föreslogo nämligen dessa,
att Sten Eriksson och Peder Brahe skulle blifva krigsråd och
öfverstar för knektarne<footnote>»För krigsråd och öfverster för knekterne och därjämte aktendes alle
mustringer hafve vi för godt ansett, att herr Sten Eriksson och herr Peder
Brahe där till brukes måge». <i>Rådslag, RA;</i> jfr <i>SRA</i> I: 807.</footnote>. Förslaget sattes icke i verkställighet.

Det enda återstående riksämbetet, marskens, försvann med
Lars Siggessons död år 1554<footnote><sc>Tegel</sc>, <i>Gustaf I:s historia</i>, II: 290.</footnote>. Konung Gustaf tillsatte sedan
ej någon marsk.

Organisationsperiodens hofmästare och hofmarskalk hade
vid sidan af sina hofgöromäl på ett och annat sätt fått biträda
äfven i regeringens ärenden. Här förelågo uppslag af samma
art som den utveckling, hvilken i ämbetsbildningens äldre tider
gjort funktionärerna vid hofvet till organ för administrationen.
Men dessa uppslag fullföljdes icke. Hofmästaren omtalas ej
vidare; denna värdighet torde alltså hafva upphört. 
Hofmarskalken sattes däremot i ett par hofreglementen eller »hofordningar»
af år 1544 i spetsen för hofvets personal<footnote><i>GR</i> XVI: 117, 664, 667 f.</footnote>. Såsom sådan nämnes
också samma år tysken Hans Garstenberg<footnote>Kungl. bref af <sup>3</sup>/<sub>3</sub> och <sup>8</sup>/<sub>4</sub> 1544, a. a., s. 107, 198.</footnote>; Silstrang hade alltså
lämnat sin post. Inom administrationen framträder han 
emellertid icke.

I hofordningarna af år 1544 och i ett liknande reglemente,
som synes härröra från år 1550<footnote>»Articler stälte för K. M :ts — — hofsinnere — — — — — anno 48»
lyder rubriken, men dateringen i slutorden är» 18 aprilis 1550». <i>Hofhandl., RA</i>.</footnote>, finner man bland de främste
hoffunktionärerna äfven en <sp>fodermarsk</sp>, som dels skulle biträda
vid upprätthållandet af god ordning vid hofvet, dels också
särskildt medverka vid krigsfolkets förläggning i borgläger
och fodringens uttagande. Vid midten af 1540-talet visar sig
också fodermarsken Lars Pedersson hafva omsorg om borgläger
och fodring<footnote>Kon. till L. Pedersson 1544 och 1545, <i>GR</i> XVI: 123, 240, 693, 761,
XVII: 14; jfr XVII: 373.</footnote>. Någon större administrativ betydelse fick dock
denne funktionär synbarligen icke<footnote>Äfven stallmästare och ryttmästare omtalas i hofordningarna vid 
hofmarskalkens och fodermarskens sida, men de synas icke hafva spelat någon
större roll.</footnote>.

*

Äfven <b>den högsta rättskipningen</b> återkom efter 
regementsrådets förfall till de tillfälliga anordningarnas växlande
former.

Bland dessa förlorade konungsräfsten i landsorten allt mera
sin specifikt jurisdiktionella karakter. De utsända räfsteherrarnes
uppdrag utvidgades till att omfatta en allmän pröfning af 
menigheternas besvär och önskningar och landskapens öfriga 
förhållanden<footnote>Exempel på sådana fullmakter för konungsräfster från år 1545 i <i>GR</i>
XVII: 44 ff., 399. Jfr <sc>E. Hildebrand</sc>, <i>Statsförfattn:s historia</i>, s. 287 f; <i>Om
urspr. till Erik XIV:s nämnd</i>, s. 354.</footnote>.

Vid hofvet återfinnes rättskipning så väl af konungen i egen
person som af en tillförordnad kollegial rätt. Så föga som den
Pyhyska regimens hofdomstol hunnit utpräglas till 
sammansättning och karakter, behöfde på detta område ingen starkare 
förändring ske. Allt fort hände det, att jämte riksråd och förnäma
frälsemän i rätten insattes lägre hoftjänstemän eller andra 
tillfälliga bisittare<footnote>Se sist anf. uppsats, s. 355.</footnote>.

Till en i viss mån särskild kategori bland dessa domstolar
vid hofvet utvecklade sig <sp>borgstämmorna</sp>. I hofordningarna
af 1544 stadgade konungen, att borgstämma skulle hållas minst
hvar fjortonde dag<footnote>Hofordningen af <sup>5</sup>/<sub>3</sub>, <i>GR</i> XVI: 118.</footnote> respektive minst en gång i månaden<footnote>Hofordn. af <sup>16</sup>/<sub>10</sub>; a. a., s. 667.</footnote> för

afdömande af alla tvister bland hoffolk och knektar, vare sig
de voro förlagda i borgläger eller på fodring. Till medlemmar
af rätten eller <sp>nämnden</sp>, såsom den kallades, skulle vid hvarje
stämma utses 6, 12 eller 24 hoftjänare allt efter sakens vikt.
De skulle döma efter själfva hofordningen eller i de mål, som ej
i denna funnos upptagna, efter Sveriges lag, dock att alla 
lifssaker skulle underställas konungen.

Dessa bestämmelser fastslogo alltså borgstämman såsom
en regelbundet sammanträdande domstol för hoffolket. I praxis
torde å ena sidan sessionerna ej hafva blifvit så regelbundna, å
den andra borgstämman ej hafva varit inskränkt till endast 
hoftjänarnes rättssaker. Endast ett mindre antal protokoll från 
borgstämmor eller <sp>borgrätter</sp> äro nu i behåll<footnote><i>Borgrättsprot., RA</i>.</footnote>, och af dessa angå
de flesta mål rörande fogdar, som på konungens vägnar blifvit
åtalade för fel eller försumlighet i sin ämbetsutöfning. Den nära
frändskapen mellan de lokala tjänstemännens och de centrala
hoftjänarnes ställning medförde således, att den ursprungligen
för de senare afsedda rätten äfven blef forum i tjänstesaker för
de förra. Däremot finner man icke, att privatpersoners 
rättstvister dragits inför borgrätten.

Borgrätter höllos icke blott i Stockholm, utan också 
annorstädes<footnote>Borgrättsprot. föreligga, daterade Väsby, Västerås, Åbo, Näs, 
Ventholmen, a. saml., <i>RA</i>.</footnote>. För domstolen, som i enlighet med hofordningens
terminologi oftast kallades nämnd, synes medlemsantalet i regel
hafva blifvit 24; dock kunde det äfven öfver- eller understiga
denna siffra<footnote>24 medlemmar räknade nämnden i Västerås <sup>3</sup>/<sub>12</sub> 1554 och <sup>9</sup>/<sub>12</sub> 1556
samt på Ventholmen <sup>15</sup>/<sub>9</sub> 1559, 25 i Stockholm <sup>26</sup>/<sub>7</sub> 1555, 23 i Västerås <sup>8</sup>/<sub>7</sub>
1556, men i båda dessa sistnämnda fall talas i prot. om »de 24 män, som suto
för rätta», och detta antal förutsättes således äfven här såsom det normala,
ehuru det af någon anledning öfver- eller underskridits.</footnote>. Till största delen torde nämnden hafva bestått
af högre eller lägre hoftjänare, såsom hofordningen föreskref;
någon gång ställdes ett par riksråd eller andra förnäma män i
spetsen för dessa<footnote>D. <sup>3</sup>/<sub>2</sub> 1551 Jon Olsson till Hakesta, Knut Posse, Gören Holgersson.</footnote>, ibland inkallades i rätten äfven personer
från den trakt, där den hölls, präster, bönder eller andra<footnote>Så <sup>13</sup>/<sub>7</sub> 1558, i en borgrätt på Näs, präster och bönder, <sup>3</sup>/<sub>2</sub> 1551 (Väsby)
5 bergsmän, tydligen tillkallade såsom sakkunnige; målet gällde nämligen ett
par grufvefogdar.</footnote>. Gällde
målet ämbetsförseelser af en fogde, uppträdde vanligen en eller
flera kungliga tjänstemän såsom åklagare<footnote>D. <sup>16</sup>/<sub>10</sub> och <sup>3</sup>/<sub>12</sub> 1554 kamreraren Olof Andersson, <sup>26</sup>/<sub>7</sub> 1555 i ett mål
Arvid Trolle och kamreraren Erik Matsson, i ett annat Erik Matsson och
Anders Skrifvare.</footnote>.

Till sin karakter var borgrätten således egentligen en 
specialdomstol för hofstaten och andra konungens tjänare af närsläktad
ställning. För den kungliga jurisdiktionens allmänna karakter
har den betydelse därigenom, att för borgrätten en viss 
regelmässighet i sammansättning och verksamhetsformer stadgade sig,
hvartill längre fram en utveckling på vidsträcktare basis kunde
anknytas.

*

Då tillfälliga anordningar spelade en så betydande roll
bland centralregeringens hjälpmedel, var det naturligt, att härvid
ofta lokala tjänstemän skulle anlitas, att alltså lokala 
förvaltningsorgan faktiskt skulle komma att tillfälligtvis deltaga i den centrala
förvaltningen. Exempel på detta förhållande erbjuda i allmänhet
de rådsherrar och framstående frälsemän, som erhöllo dylika
uppdrag; de flesta af dessa fungerade också såsom kungliga
tjänstemän i landsorten, slottsbefälhafvare, ståthållare o. s. v.<footnote>Jfr om Sten Eriksson och Gustaf Olsson ofvan s. 84 ff.</footnote>
Särskild uppmärksamhet förtjänar emellertid den omfattande 
verksamhet af denna art, som slottsbefälhafvarne i Stockholm fingo
sig ålagd.

Befälhafvaren på rikets förnämsta slott måste alltid få en
mängd olika angelägenheter att sköta inom sitt höfdingadöme.
Det låg då mycket nära till hands att åt honom uppdraga äfven
ärenden, som lokalt visserligen icke direkt föllo inom hans 
förvaltningsområde, men reellt sett voro af samma art som dem
han var van att sköta. Härtill kom, att den man, som under
1540-talet innehade slottsfogdens post, Botvid Larsson, 
personligen åtnjöt konungens förtroende i sällsynt mått. Han var
frälseman, hade, att döma af benämningen Botvid Skrifvare, först
gjort skrifvartjänst, sedan varit fogde i Värmland<footnote>Fogdebref för Botvid Skrifvare öfver Värmland <sup>14</sup>/<sub>9</sub> 1530, <i>GR</i> VII:
172; jfr t. ex. a. a. VII: 394, VIII: 124, IX: 52, 78, 145, X: 229. I kanslilängden
af 1527 finnes han icke.</footnote> och i början
af 1540-talet blifvit befordrad till den viktiga befattningen i

Stockholm<footnote>Ännu 1541 fick han bref på fogdegästningen i Värmland, a. a. XIII:
324. I ett bref af <sup>24</sup>/<sub>7</sub> 1542 nämnes han fogde på Stockholm, a. a. XIV: 127.</footnote>. Här blef han snart af konungen anlitad i den
centrala riksstyrelsens värf, och detta i den allra största 
utsträckning. Alldeles särskildt fick han medverka inom den
finansiella förvaltningen. Detta föll sig naturligt nog, då ju de
centrala finansorganen, när de befunno sig i Stockholm, arbetade
uppe på slottet, och slottsfogden redan genom sin myndighet
öfver slottslänet hade att handlägga en mängd saker af finansiell
natur. Så mottog nu Botvid Larsson uppdrag, som han skulle
utföra gemensamt med kammarrådet, eller ålades han att 
öfverbringa befallningar till detta, eller fick han order att öfvervaka
kammartjänstemännens arbete på olika områden<footnote>Kon. till B. L. i a. a. XVI: 227, 551, 584, XVII: 84, 150; XVI: 243,
473; XVI: 365, 473. — Då de tryckta årgångarna af registraturet innehålla
tillräckligt material för att exemplifiera B. L:s ställning, gör jag af 
utrymmesskäl inga speciella hänvisningar till de följande, hittills otryckta.</footnote>. Så träget
och så betydelsefullt blef hans ingripande på detta fält, att han
faktiskt framstår såsom en af kammarförvaltningens ledare under
1540-talets senare del. Detta har föranledt en uppgift, att han
varit medlem af kammarrådet<footnote><i>SRA</i> I: 545, not.</footnote>, men titeln kammarråd förde han
så vidt kändt är, aldrig<footnote>En påminnelse att icke lägga sig i kammarens angelägenheter annat
än efter konungens särskilda order erhåller B. L. exempelvis i ett bref at <sup>20</sup>/<sub>2</sub>
1544, <i>GR</i> XVI: 56. Det i <i>SRA</i> I: 542 införda brefvet visar också, att B. L.
icke räknades till kammarrådet.</footnote>.

Såsom innehafvare af en viktig militär befälspost blef 
slottsfogden i Stockholm vidare själffallet konungens högra hand i
ärenden rörande hären och flottan, eftersom för dessas 
förvaltning ej funnos särskilda centralorgan. Registraturet öfverflödar
af kungliga skrifvelser till Botvid Larsson angående sådana saker<footnote><i>GR</i> XVI: 77, 129, 212, 259, 389, 420, 549, 637, XVII: 36, 90, 109,
226, 480, 505, o. s. v.</footnote>.

Botvid Larsson dog år 1550. Hans efterträdare synas —
om man frånser Peder Brahe i dennes mera tillfälliga 
tjänstgöring på slottet — hafva varit mindre betydande män. Under
1550-talet skrifver konungen ofta till den af flera personer 
bestående slottslofven gemensamt. Först vid dess slut framträder
åter en slottsfogde starkare, Anders Sigfridsson (Rålamb)<footnote>Till Anders Sigfridsson i 1558 års <i>RR</i> och <i>Diar., utg., RA.,</i> passim.</footnote>.

*



Den lifliga skriftväxlingen mellan konungen och hans 
slottsfogdar i Stockholm, hvilken man har att tacka för 
underrättelserna om dessa sistnämndas verksamhet i centralförvaltningen,
ger en antydan om att den förre mycket ofta befann sig på
annan ort. I själfva verket residerade konung Gustaf under
denna sista del af sin regering ännu mindre än förut i Stockholm.
Detta förhållande är så pass karakteristiskt för hans styrelse,
att det väl kan förtjäna en belysning.

De i registraturet intagna kungliga brefven lämna genom
sin datering i allmänhet någorlunda sammanhängande 
upplysningar om hvar konungen vistats. Så finner man, att han åren
1544 och 1545 endast då och då under kortare tider befunnit
sig i Stockholm<footnote>Bref, dat. Stockholm, <sup>1</sup>/<sub>3</sub>—<sup>3</sup>/<sub>3</sub>, <sup>15</sup>/<sub>3</sub>, <sup>26</sup>/<sub>3</sub>—<sup>31</sup>/<sub>3</sub>, <sup>14</sup>/<sub>4</sub>—<sup>15</sup>/<sub>4</sub> slutet af maj(?),
<sup>2</sup>/<sub>11</sub>—<sup>12</sup>/<sub>11</sub> 1544, <sup>21</sup>/<sub>11</sub> 1544 — <sup>13</sup>/<sub>1</sub> 1545, <sup>24</sup>/<sub>4</sub>—<sup>2</sup>/<sub>5</sub>, <sup>16</sup>/<sub>5</sub>—<sup>2</sup>/<sub>6</sub>, <sup>8</sup>/<sub>6</sub>—<sup>11</sup>/<sub>7</sub>, <sup>26</sup>/<sub>7</sub>, <sup>14</sup>/<sub>12</sub>,
<sup>21</sup>/<sub>12</sub>—<sup>24</sup>/<sub>12</sub> 1545. <i>GR</i> XVI-XVII.</footnote>. Liknande voro förhållandena 1546 och 1547;
dock tillbragte han nästan hela hösten sistnämnda år därstädes.
År 1548 äro brefven allt ifrån 9 jan. daterade andra orter, med
undantag endast af en månad, 19 sept.—20 okt.<footnote>Två enstaka bref af <sup>28</sup>/<sub>4</sub> och <sup>9</sup>/<sub>6</sub> äro daterade Stockholm, men detta
synes bero på felskrifning.</footnote>, 1549 
förekomma endast ett par enstaka skrifvelser från Stockholm, och
1550 ankom konungen enligt samma källa dit först d. 6 juni,
begaf sig efter ett par veckor därifrån, vistades åter där mellan
6 aug. och 18 okt. men drog sedan bort igen och synes först
på våren 1551 hafva återkommit för att stanna ett par månader.
Under större delen af hösten detta år residerade han också i
Stockholm, men under det följande har intet af hans bref i
registraturet utgått härifrån<footnote>Ett af <sup>24</sup>/<sub>2</sub> har tydligen endast genom skriffel dateringen Stockholm.</footnote>. Först i slutet af febr. 1553 finner
man honom i Stockholm. En månad senare drog han ut till
Mälarslotten och synes därpå under mer än ett år endast vid
enstaka tillfällen hafva besökt staden. Från 2 juni 1554 till 21
juni 1555 är ej ett enda bref dateradt Stockholm. I början af
aug. 1555 begaf sig konungen till Finland, där han stannade i
det närmaste ett år. Efter återkomsten, i juli 1556, dröjde han
en månad i Stockholm, men var snart åter på annat håll. Under
1557 finner man honom där från början af febr. till midten af
april, ett par enstaka dagar på sommaren samt från 23 okt. till
årets slut, 1558 intill början af maj och från 14 juli till 6 okt.,
1559 ett par veckor i juli och aug. samt under hösten.


Stockholms karakter af hufvudresidens blef således under
dessa år ingalunda starkare utpräglad. Naturligtvis kom ej heller
någon annan ort att öfvertaga denna rang. Hofvet flyttade med
korta mellantider från den ena platsen till den andra. Någon 
regelbundenhet i dessa flyttningar framträder endast så till vida, som
slotten och kungsgårdarna i Mälartrakten framför allt synas hafva
fått mottaga konungen och hans följe. Svartsjö, Gripsholm,
Tynnelsö, Räfsnäs, Arboga, Kungsör, Västerås, Ekolsund, Väsby,
Upsala m. fl. platser i dessa nejder återkomma sålunda ytterst
ofta i brefvens datering. Vanligen synes konungen också 
åtminstone en gång hvarje år hafva styrt kosan nedåt 
Götalandskapen. Vistelsen i Finland 1555—1556 är däremot enastående.

Denna företeelse måste bero därpå, att de förhållanden,
som från början hade nödvändiggjort sådana konungens och
hofvets flyttningar, genom den nya statsordningen ingalunda
undanröjdes, utan tvärtom starkare gjorde sig gällande. 
Nödvändigheten att på ort och ställe förtära naturainkomsterna
blef allt mera kännbar, ju mera kronans skatterättigheter ökades
och utvidgades<footnote>I ett bref till Erik, dat. Västerås <sup>10</sup>/<sub>12</sub> 1556, anför konungen, att han
ämnar bryta upp till Upsala, emedan han nu varit i Västerås en lång tid, så
att där nu börjar »blifve flux knappt till fetalie». <i>RR</i>.</footnote>, den kungliga myndighetens kvantitativa och
kvalitativa utveckling kräfde mera oafvisligt än någonsin, att
konungen, när han skulle personligen regera, personligen tog
kännedom om och ingrep i de olika landsdelarnas angelägenheter.

På gamla dagar började konungen naturligt nog finna det
alltför tröttande att utsträcka resorna till aflägsnare trakter. Men
inspektionen af landets olika delar fick dock icke försummas;
när han ej längre förmådde utföra den själf, sökte han vinna
målet genom ställföreträdare, och det var sina egna söner han
såsom sådana ville använda.

De unga arffurstarne synas tidigt nog hafva fått biträda sin
fader i vissa regeringsärenden. Bref, utfärdade af hertig Erik,
förekomma i 1551 års registratur, ett diarium öfver hans egna
skrifvelser börjar med år 1550<footnote><i>Diarier, utg., RA</i>.</footnote>, något längre fram finner man
såväl honom som Johan erhålla uppdrag att öfvervaka åtskilliga
förvaltningsärenden, bl. a. installeras de i början af 1555 såsom
ett slags ståthållare i Stockholm i konungens frånvaro<footnote>Till Erik <sup>4</sup>/<sub>11</sub>, <sup>7</sup>/<sub>11</sub>, <sup>14</sup>/<sub>11</sub>, <sup>20</sup>/<sub>11</sub>, <sup>28</sup>/<sub>11</sub>, <sup>1</sup>/<sub>12</sub> 1554, till Erik och Johan <sup>10</sup>/<sub>12</sub>
1554, <sup>20</sup>/<sub>1</sub>, <sup>24</sup>/<sub>2</sub>, <sup>16</sup>/<sub>3</sub>, <sup>8</sup>/<sub>5</sub> 1555, <i>RR</i>.</footnote>, och när

denne på sommaren samma år begaf sig till Finland, fick Erik
stanna i Sverige för att leda krigsrustningarna därstädes<footnote>Till Erik <sup>22</sup>/<sub>8</sub>, <sup>15</sup>/<sub>11</sub> 1555, <i>RR</i>.</footnote>.

Efter sin återkomst till Sverige på hösten 1556 kände sig
konungen mer än förr i behof af sönernas hjälp. I ett par
karakteristiska skrifvelser af nov. 1556 lade han Erik på hjärtat
att bistå sin gamle fader i de regeringsbekymmer, som denne
ej längre kunde ensam bära, framför allt att taga del i 
uppsikten öfver fogdar och tjänstemän och för detta ändamål samt
för att lära känna de olika landsdelarnas förhållanden draga
omkring i landet i konungens stad och ställe<footnote>D. 26/11 heter det bl. a.: »Vore oss nu hvile och rolighet 
högeligen behof, efter vi göres nu fast trötte och svage, både i hufvedet, ögonen,
och eljest, så att vi icke förmå länger att drage sådant svårt arbete som vi ...
draget och haft hafve. Därföre ligger nu makt uppå, att du med flit vill se uppå
brädet med alle saker och hjälpe till att fordre oppå och hjälpe till så 
mycket mögeligit är hålle tillhope den del, som oss bör att hafve, både med 
fogder och andre, som vårt och riksens hafve händer emellen.» D. <sup>27</sup>/<sub>11</sub> 
beklagar sig konungen öfver oskicklighet och försumlighet »snarest sagdt hos
alle man» och tillägger: »Och hade vi väl förmodat, att det skulle hafve gått
dig så väl till sinnes såsom oss.» <i>RR</i>.</footnote>.

Erik synes icke hafva efterkommit denna uppmaning. Han
var till sin natur ej lämpad att blifva ett underordnadt verktyg
för konung Gustafs patriarkaliska regering. För öfrigt erhöll
han i slutet af år 1557 en mera själfständig verksamhetskrets i
den åt honom öfverlämnade förläningen Kalmar och Kronobergs
län. Redan förut hade Johan i sitt finska hertigdöme mottagit
en sådan<footnote><i>SRA</i> I: 747 ff., 765.</footnote>. Under de sista åren hade konungen i regel endast
den tredje sonen, Magnus, vid sin sida, och denne var ännu
helt ung samt kunde redan af denna anledning ej taga någon
mera betydande del i regeringsbestyren<footnote>En stor del af de kvittenser, som i kon:s namn utfärdats på af denne
mottagna medel under 1558 och följande år, har underskriften »Magnus, ex
mandato regiæ majestatis proprio». (<i>G. I:s kvittenser, KA.</i> Ett dylikt kvitto
tryckt i <i>Sk. H.</i> XVI: 31). I öfrigt omtalas Magnus ej såsom faderns 
medhjälpare i regeringen.</footnote>.

Konung Gustafs försök att taga sina söner till bistånd i
riksstyrelsen äro äfven de i sin mån betecknande för dennas
personliga karakter. Då personliga och tillfälliga uppdrag 
spelade en så viktig roll bland regeringens hjälpmedel, föll det af
sig själft, att konungen med sådana vände sig till dem, som
personligen stodo honom närmast, sina söner, så snart dessa

nått mogen ålder. De blefvo helt naturligt de främsta bland
hans förtroendemän.

<br>
Konungens och hofvets ständiga flyttningar bilda ett 
viktigt drag i regeringens ordning. Bättre måhända än något 
annat gifva de en inblick i dess enkla, patriarkaliska karakter.
Den styrelseapparat, som sålunda befann sig på rörlig fot, 
ständigt flyttade från den ena orten till den andra, med konungen
inrymdes på den ena anspråkslösa kungsgården efter den andra,
— den styrelseapparaten kunde icke vara vidlyftig till sin 
sammansättning eller arbeta i strängt afvägda former. Måhända
kan i så måtto denna regeringens af tidsomständigheterna 
föranledda rörlighet också räknas bland de förhållanden, som lagt
hinder i vägen för uppkomsten af en större central 
ämbetsorganisation.

Säkert är, att den haft sin betydelse för utvecklingen af
de fasta regeringsorgan, som verkligen funnos, och att den 
utgör den bakgrund, mot hvilken man har att betrakta dessa:
personalen i kansliet och kammaren.

*

<h3><tab><tab> Kansliet.</h3>

Konrad v. Pyhy blef Gustaf I:s siste kansler. Efter hans
fall förekom denna värdighet ej vidare i konungens tjänst.

Under det första decenniet fanns dock på sätt och vis en
kansler till gagnet, om ock ej till namnet, därigenom att 
Normans tjänstgöring till stor del kom att förläggas till kansliets
arbetsfält. De svårigheter, mot hvilka hvarje försök till utredning
af detaljerna i denna tids kansliarbete strandar, göra det 
visserligen omöjligt att till fullo klarlägga den verksamhet han här
utöfvat, men tydligt nog visar sig dock, att han i allmänhet
varit konungens förnämste medhjälpare i kanslisaker. Han 
uppsatte en mängd viktiga statshandlingar rörande inrikes frågor<footnote>En mängd sådana omtalas i <i>SRA</i> I: 332, 377, 421 f., 452, 467, o. s. v.</footnote>
så väl som aktstycken, hvilka skulle afgå till utlandet<footnote>Den <sup>12</sup>/<sub>3</sub> 1545 omtalas en »undervisning på tyska», som han uppsatt
tillsammans med Valentin v. Lüttich, <sup>18</sup>/<sub>11</sub> s. å. skrifver kon. till honom om
ett svar på danskarnes besvär, som han skall författa (<i>GR</i> XVII: 165, 568),
<sup>29</sup>/<sub>9</sub> 1546 får han order att »ställe svar» på lifländske högmästarens och de
Revelskes bref, <sup>6</sup>/<sub>8</sub> 1548 att affärda en sändeman till högmästaren, <sup>1</sup>/<sub>6</sub> 1549 att
uppsätta fullmakt för ett sändebud till Polen m. m. (<i>RR</i>).</footnote>, och

han nämnes ej sällan i spetsen för en del kanslitjänstemän i
Stockholm, medan konungen befinner sig på annat håll<footnote>Se i föreg. not nämnda bref, ett liknande till P. Brahe af <sup>21</sup>/<sub>2</sub> 1547
(<i>RR</i>), o. s. v. — Efter Normans död läto ståthållarne i Stockholm till kansliet
öfverflytta de statshandlingar, som denne haft i förvar. (Till J. Olsson och
E. Håkansson <sup>10</sup>/<sub>1</sub> 1553, <i>RR</i>.)</footnote>.

Efter Normans död fanns ingen, som kunde taga denna
ledande plats inom kansliet i arf. Sedan dess höjde sig icke 
någon kanslitjänsteman öfver den allmänna sekreterarevärdigheten.

Inom det <b>svenska kansliet</b> -— termerna »svenska 
kansliet» och »tyska kansliet» bibehöllos — växte <b>sekreterarnes</b>
antal. Af de äldre kvarstod Klemet Hansson under hela 
konung Gustafs tid<footnote>År 1559 befann han sig i Stockholm, medan konungen var på rörlig
fot, och stod med denne i liflig skriftväxling. <i>RR</i>, passim.</footnote>. Mäster David omtalas i slutet af 
1540-talet<footnote>D. <sup>10</sup>/<sub>7</sub> 1548 hafva »des ... Herren .. Gustafs . . . Königs ... Rath ich
Georg Norman, Klemet Hansson, Olof Larsson, Valentin v. Lüttich und David
Konradsson, schwedische und deutsche königliche Kanzleivorwalter und 
Sekretarien», utfärdat ett öppet bref mot en förrymd kanslitjänsteman, Laurens Fries,
som tagit aftryck af konungens sigill (<i>G. I:s bref, RA</i>). Ett bref till m:r 
David Conradi sekreterer från G. Olsson, dat. <sup>4</sup>/<sub>4</sub> 1548, finnes bland <i>AH, 
Kansliets bref, RA</i>.</footnote>, men i öfrigt saknas om honom underrättelser. Till dessa
kom vid midten af 1540-talet Olof Larsson<footnote>Bref från Botvid Larsson till Olof Larsson, sekreterer, <sup>15</sup>/<sub>8</sub> 1546, <i>AH</i>,
a. saml. Jfr föreg. not och nedan sid. 104.</footnote>, troligen den samme,
som omkring år 1530 tjänstgjort såsom kamrerare. Han behöll
sin post konung Gustafs regering ut. På 1550-talet förekomma
doktor Andreas Olai och Måns Jönsson med sekreteraretitel<footnote>D. <sup>17</sup>/<sub>4</sub> 1550 befaller kammarrådet Nils Pedersson en fogde att skaffa
hästar åt d:r Andreas och Hans Larsson — inga titlar nämnas —, hvilka skola
afresa såsom sändebud till utlandet (<i>N. P.s Konceptbok, KA</i>; jfr nedan sid.
113), <sup>7</sup>/<sub>12</sub> 1553 skrifver Olof Larsson till Måns Jönsson och d:r Anders, 
sekreterer (<i>AH, Kansliets bref</i>). I ett förlän.reg. för 1556 (<i>Rosenbl. saml.</i>, III, <i>KA</i>)
stå de bland de främste kanslitjänstemännen. Flera bref till Måns Jönsson,
sekreterer, finnas från 1550-talet och 1560 (<i>AH</i>, a. saml.).</footnote>,
och denna användes likaledes för kanslitjänstemännen Hans 
Larsson, Mårten Helsing och Göran Persson, för den förstnämnde vid
årtiondets början<footnote>Hans Larsson, sekreterer, nämnes i ett bref t. P. Brahe <sup>13</sup>/<sub>6</sub> 1351, <i>RR</i>.
Kontant aflöning såsom kanslitjänsteman har han uppburit genom 
utgiftskamreraren 1544—49, men ej senare: <i>RKB, KA</i>. I 1556 års förlän.reg. finnes
hans namn icke.</footnote>, för den andre sedan midten däraf<footnote>Kreditiv f. Antoldus Rosenberger och M. Helsing såsom sändebud till
England <sup>9</sup>/<sub>9</sub> 1556, <i>RR</i>. M. H. står i 1556 års förlän.reg.</footnote>, för den
tredje under dess sista år<footnote><sc>Silfverstolpe</sc>, s. 307—310. I 1556 års förlän.reg. står G. P. såsom
»kansliskrifvare».</footnote>. Ej omöjligt är, att än flera 
sekreterare funnits, ehuru därom inga underrättelser anträffats. Den
anmärkta svårigheten att åstadkomma uttömmande uppgifter
om personalen i kansli och kammare gör sig äfven under denna
period gällande, ej minst hvad beträffar åtskiljandet af olika
grader. Det händer fortfarande ofta, att en kanslitjänsteman
omtalas, utan att hans titel är utsatt. Hvad särskildt 
sekreterarne i det svenska kansliet beträffar, har man numera icke
heller någon ledning af utgiftskamrerarnes lönelängder, ty i dessa
finnas sekreterarne icke vidare upptagna. Det ser ut, som om
de nu i allmänhet icke aflönats kontant, utan endast med 
förläningar. Regeln om förläningar såsom aflöningsform för högre,
penningar för lägre tjänst skulle således hafva funnit tillämpning
äfven på graderna inom kansliet. Öfver förläningarna åter 
finnas högst få register, och i dessa är sekreteraretiteln ej utsatt<footnote>De flesta af de från G. I:s tid behållna förlän.registren omfatta endast
delar af riket. <i>Förlän.reg., KA</i>. Jfr s. 99, not 5.</footnote>.

För <b>kansliskrifvarne</b> äro fortfarande registren öfver 
penningelönerna hufvudkällor. År 1544 upptagas vid 
Valborgsmässan 5, vid julen 6, hvaribland en hofkapellan<footnote>M:r Arnes utg.reg., <i>RKB, KA</i>.</footnote>. Småningom
stiger antalet, ehuru under växlingar mellan olika år. Det 
uppgick 1559 till 11 vid Valborgsmässan, 10 vid Mikelsmässan<footnote>Israel Tomessons reg., <i>RKB</i>. — Ej sällan finner man i längderna bland
»kansliskrifvare» upptagna äfven en del skrifvare med speciella uppgifter, 
»sidenskrifvare», »sölfskrifvare», »mynteskrifvare» m. fl., som icke hörde till
kansliet i trängre bemärkelse; se exempelvis 1547, 1548, 1550 års <i>RKB</i>. Jfr
nedan sid. 111.</footnote>.

Det <b>tyska kansliet</b> räknade i 1545 års aflöningslängd 5
medlemmar<footnote>M:r Arnes räkenskap, <i>RKB</i>.</footnote>. Bland dessa äro så väl Norman som de båda
sekreterarne Valentin v. Lüttich och Jokim Burwitz upptagna
— endast två lägre kansliskrifvare nämnas således — ; i fråga
om tyskarne existerade nämligen icke någon skillnad i 
aflöningsform mellan högre och lägre grader. Däremot försvåras en 
utredning af det tyska kansliets sammansättning af en annan 
omständighet. I aflöningsregistren äro nämligen de tyskar, som
tjänstgjorde i kansliet, i regel icke rubricerade särskildt, utan
med öfriga tyska beställningsmän sammanförda till en enda grupp,

»de som beställningar hafva»<footnote><sc>Forssells</sc> uppgift, <i>Bidrag</i>, s. 57, att enligt 1544 års reg. 12 personer
tjänade i tyska kansliet, beror på ett förbiseende af detta förhållande. Siffran
har tillkommit genom sammanräkning af alla, som stå under rubriken »Till
det tyske kansliet och de som beställningar hafva».</footnote>. Då vederbörandes egenskap af
sekreterare eller kansliskrifvare ej heller här regelbundet 
utsättes, blir det ofta kinkigt att afgöra, hvilka bland 
beställningsmännen som skola hänföras till kansliet. Så mycket är visst,
att båda de 1545 aflönade tyska kansliskrifvarne saknas i 
följande års register, hvaremot i slutet af 1546 eller början af 1547
två andra inträdde<footnote>J. Drachel och P. Stapel. Kon. till B. Larsson <sup>21</sup>/<sub>2</sub> 1547, till 
Valentin <sup>22</sup>/<sub>2</sub>, <i>RR</i>. Den förre står i aflön.reg. f. 1546 — ehuru blott för en post på
20 mk —, båda i den för 1547. <i>RKB</i>.</footnote>, som i sin ordning utgingo vid årtiondets
slut<footnote>Stapel står ej i lönereg. efter 1548, Drachel ej efter 1549. — I 1546
års utg.reg., men däremot hvarken i föregående eller följande, finner man
bland beställningsmännen Frans Trebow. Denne synes dock icke hafva gjort
sekreteraretjänst. Se bref i <i>GR</i> XVI: 204 f., 217, 345, 423, 428 f., 439, 736,
XVII: 283 f., 397, 583.</footnote>. Sedan kan man ej fullt följa det tyska kansliets 
rekrytering. Åtminstone en ny tysk kansliskrifvare inträdde dock år
1549, och denne kvarstod ännu 1556<footnote><i>Titularreg.</i> <sup>11</sup>/<sub>3</sub> 1549: »Lazarus von Kruchtwangs Kantzellei Schreibers
bestallung»; <sup>9</sup>/<sub>3</sub> 1551 ny beställning; <sup>3</sup>/<sub>3</sub> 1553 »renovirte deutsche 
<i>secretariat</i>-bestallung»; <sup>25</sup>/<sub>4</sub> fullmakt att värfva knektar i Tyskland. Han står också i 
aflön.reg. för dessa år samt för 1556.</footnote>, men försvinner sedan ur
sikte. Äfven Mårten Norman, Georg Normans broder, som 
något senare synes hafva kommit i svensk tjänst, var väl 
egentligen att räkna till kansliet, ehuru han mestadels torde hafva
varit brukad på beskickningar i utlandet<footnote>Hans »bestallung» står i <i>Titularreg.</i> f. <sup>29</sup>/<sub>9</sub> 1551. I aflön.reg. för
samma år är han redan uppförd för två års lön (<i>RKB</i>). Fullmakter åt 
honom rörande olika uppdrag i utlandet äro i <i>Titularreg.</i> antecknade för <sup>31</sup>/<sub>11</sub>
1551, <sup>3</sup>/<sub>2</sub> 1554, <sup>16</sup>/<sub>1</sub> 1555, <sup>16</sup>/<sub>1</sub> 1556.</footnote>. År 1553 omtalas
åter en ny tysk kanslitjänsteman, som kvarstår ännu 1559<footnote>Hans Hoffman, kansliskrifvare. <i>RKB</i>.</footnote>.
Men under förstnämnda är förlorade det tyska kansliet de två
förnämsta af sina äldre medlemmar, Norman och sekreteraren
Valentin. Den sistnämnde dog några månader efter Norman,
på hösten 1553<footnote>I utg.reg. (<i>RKB</i>) finnes anteckning, att en del af hans årslön utbetalts
<sup>8</sup>/<sub>8</sub>. D. <sup>7</sup>/<sub>12</sub> 1553 skrifver Olof Larsson till ett par andra sekreterare om att
bistå Valentins enka (ofvan s. 99, not 5). Mellan dessa data bör alltså 
Valentins död hafva inträffat.</footnote>. År 1555 skall ytterligare en tysk skrifvare

hafva blifvit antagen<footnote>Mårten Hemming, enl. <i>Titularreg</i>. f. <sup>11</sup>/<sub>6</sub> 1555.</footnote>. För följande år föreligger ändtligen i
utgiftsregistret en speciallängd öfver det tyska kansliet, afskildt
från öfriga beställningsmän. Den upptar sju medlemmar<footnote>J. Månssons utg.reg. 1556, <i>RKB</i>.</footnote>. Men
bland dessa finnas endast två af de fyra, som enligt ofvan 
anförda underrättelser vid denna tid tillhörde det tyska kansliet;
två äro således icke upptagna<footnote>M. Norman och Hans Hoffman.</footnote>. Äfven J. Burvitz saknas nu<footnote>Det ser dock ut, som om han först år 1559 lämnat sin tjänst. I 1559
års utg.reg. står: »efter K. M:ts gunstige befallning är gifvet J. Burvitz i Rü . . .,
som tillförene var K. M:ts sekreterer, sin 59 års besoldning.» <i>Titularreg.</i> har
anteckning om hans »dimission» först <sup>10</sup>/<sub>12</sub> 1559.</footnote>.
Af de öfriga synas fyra hafva varit nyanställda<footnote>Elias kansliskrifvare (jfr <i>Titularreg.</i> <sup>18</sup>/<sub>4</sub> 1556: »Elias Eisenberg, aus
dem königl. dienste in der Kantzelei <i>dimission</i>»), d:r Arnoldus Rosenberger,
Herman Bruser, Zacheus kansliskrifvare, den sistnämnde förmodligen identisk
med Ezechias Gippert, som efter denna tid omtalas (bref till honom <sup>7</sup>/<sub>3</sub> 1557,
<i>AH, Kansliets bref, RA</i>).</footnote>; den femte var
Dionysius Beurreus, som allt sedan 1543 torde hafva varit i 
konungens tjänst<footnote><sc>E. Hildebrand</sc>, <i>K. v. Pyhy och Dion. Beurreus</i>, s. 229. I lönereg. f.
föreg. år står han som »Dion. matematicus» eller »Dion. physicus et 
matematicus».</footnote>, men hittills icke på något sätt angifvits tillhöra
kansliet. År 1557 betecknas bland beställningsmännen sex 
såsom kanslitjänstemän<footnote>J. Månssons och M. Olssons utg.reg., <i>RKB</i>. Bland dessa sex är nu
åter Hans Hoffman och äfven Elias Eisenberg. M. Norman däremot står bland
»småsvenner».</footnote>, två nya hafva tillkommit<footnote>Ludvig Frank (enl. <i>Titularreg.</i> fullmakt <sup>31</sup>/<sub>3</sub>) och Johannes Berndes,
denne dock angifven såsom »Hertig Magni tuktomäster».</footnote>, hvaremot man
äter saknar D. Beurreus och dessutom äfven en annan, som i
föregående års register hänförts till kansliet<footnote>D:r Arn. Rosenberger.</footnote>. Det förefaller,
som skulle dessa sistnämnda intagit ett slags mellanställning, så
att de visserligen icke fått beställning direkt och uteslutande för
kanslitjänst, men dock vid behof blifvit använda inom kansliet.
Högst sannolikt är, att ett liknande förhållande ägt rum äfven
med andra beställningsmän. Det öfverensstämmer mycket väl
med andan i konung Gustafs regeringssystem att antaga tjänare
utan närmare begränsning af deras verksamhetsfält och sedan
använda dem efter omständigheterna. — År 1559 finnas bland
beställningsmännen fem med kanslitjänstemäns titel, alla 

kvarstående sedan tidigare år<footnote>Bland dessa Ezechias Gippert »Kantzelisekreterer», som ej var 
upptagen 1557. Försvunna sedan detta år äro Elias Eisenberg och M. Hemming.
<i>RKB</i>.</footnote>. Dionysius Beurreus har ej heller
nu hänförts till dem.

Ej mindre otydlig än det tyska kansliets begränsning från
öfriga beställningsmän är fördelningen mellan sekreterarnes och
skrifvarnes grad inom detta kansli. Valentin och Burwitz förde
med säkerhet sekreteraretitel under hela sin tjänstetid<footnote>Valentin betecknas såsom sekreterare i de flesta lönelängderna och
oupphörligt i kon:s bref. J. Burwitz står såsom sekreterare bland de svenska
sändebud, som afslutat traktaten med Lübeck <sup>31</sup>/<sub>7</sub> 1546, <i>Sveriges Traktater</i> IV:
294. Jfr föregående sida, not 4.</footnote> — 
däremot icke G. Norman, synbarligen emedan han intog en än
mera upphöjd ställning —, men hvilka af de öfriga som burit
den, måste på grund af källornas torftighet lämnas därhän<footnote>De tyska kanslitjänstemännen omtalas vida mera sällan än de svenska
i konungens bref, och när de nämnas, är det — med nyss angifna undantag —
vanligen utan titel. Bland anteckningame i <i>Titularreg.</i> är det ett par, i hvilka
sekreteraretiteln användes, men detta torde näppeligen få anses såsom ett 
säkert bevis på att vederbörande verkligen regelbundet förde den. Jfr s. 101,
not 4, och ofvan not 1.</footnote>.

Med all reservation för den ofullständighet, som kan 
vidlåda dessa uppgifter om sammansättningen af det tyska 
kansliet, synes man dock kunna draga den slutsatsen, att detta icke
ökats i samma grad som det svenska. Proportionen mellan de
båda förändrades alltså väsentligt till det senares förmån, något,
som ju väl harmonierar med regeringens allmänna emancipation
från de främmande elementen.

*

Det var ej blott kvantitativt, som den tyska kontingenten
inom konung Gustafs kansli förlorade sin dominerande ställning.
Äfven kvalitativt ägde en liknande förskjutning rum.

Medan de mest framstående tyskarne, Norman och 
Valentin, gingo bort utan att ersättas af jämngoda efterträdare,
blef bland svenskarne den administrativa fackkunskapen allt
bättre representerad. Till betydlig del rekryterades visserligen
det svenska kansliets så väl som kammarens personal direkt
från skolestugorna<footnote>Kungliga bref om djäknars insändande från skolestugorna exempelvis
<sup>22</sup>/<sub>3</sub> 1544, maj 1544, <sup>8</sup>/<sub>7</sub> 1544, <sup>22</sup>/<sub>6</sub> 1545, <i>GR</i> XVI: 149, 302, 465, XVII: 398,
<sup>29</sup>/<sub>9</sub> 1547, <sup>16</sup>/<sub>8</sub> 1559, <sc>Thyselius</sc>, II: 319, 409.</footnote>, och om den utbildning, som »djäknarne»

förde med sig till sin tjänstgöring i centralförvaltningen, utföll
konungens omdöme ännu vid slutet af hans regering allt annat
än gynnsamt<footnote>Det anförda brefvet af 16/8 1559 innehåller de skarpaste klagomål öfver
de nyantagna kansli- och kammarskrifvarnes oduglighet.</footnote>. Men det fanns dock en utväg att skaffa de
kungliga tjänstemännen bättre kunskaper, än de svenska 
skolestugorna hade att meddela, den nämligen att bereda dem tillfälle
till studier vid utländska universitet. Denna utväg användes
numera i ej ringa utsträckning. Konungen kände mycket lifligt
behofvet af verkligt skolade tjänstemän och synes beredvilligt
hafva understödt många svenska studenter vid de tyska 
universiteten, företrädesvis i det uttryckligen uttalade syftet att få i 
rikets ärenden tillgodogöra sig de insikter de kunde förvärfva<footnote>Jfr <sc>C. Annerstedt</sc>, <i>Ups. Univ:s historia</i>, s. 53 f., 77 f. Exempel 
anföras i de följande noterna.</footnote>.
De fingo afgifva formliga förpliktelser att efter fullbordade studier
ställa sig till hans disposition<footnote>D. <sup>12</sup>/<sub>1</sub> 1547 skrifver kon. till Botvid Larsson, att han anslagit åt Olof
Månsson »årligen till hans studeringer 100 daler . . . på det han framdeles
kunde vare oss och riket tjänlig», och skall B. L. jämte Klemet Hansson
öfverse Ol. Hanssons reversalbref samt anskaffa borgen för att denne 
återkommer och inträder i konungens tjänst. <i>RR</i>.</footnote> och kunde af honom hemkallas,
när han så fann lämpligt<footnote>I febr. 1551 hemkallades sålunda fem studenter: <sc>Thyselius</sc>, II: 373.</footnote>.

Flera af det svenska kansliets mera framstående medlemmar
hade genomgått en dylik utbildning med kungligt understöd. Så
var fallet med Olof Larsson, som synes hafva vistats i Tyskland
under ett helt årtionde<footnote>Se ofvan sid. 26, not 3. D. <sup>3</sup>/<sub>8</sub> 1543 befaller kon. Stockholms 
magistrat att sända honom understöd i och för studier i Italien, <i>GR</i> XV: 502.</footnote>, med Mårten Helsing<footnote>Han inskrefs i Wittenbergs universitet år 1546 (<i>Album Academiæ
Viteb.</i>) och promoverades till magister 1550 (Erasmus Nicolais förteckning på
promoti, tryckt af <sc>Gjörwell</sc>, <i>Kongl. Bibliotekets Tidn.</i> f. 1767, s. 57) samt
inskrefs sedan, 1552, vid Rostocks universitet (<sc>Daae</sc>, <i>Matrikler</i>).</footnote> och Göran Persson<footnote><sc>Silfverstolpe</sc>, s. 304 ff.</footnote>,
sannolikt äfven med mäster David och Andreas Olai<footnote>En David Cunradi, Suecus, inskrefs vid Wittenbergs universitet år 1532
(<i>Album Acad. Viteb.</i>). Förlän.bref <sup>21</sup>/<sub>2</sub> 1545 för studenten Andreas Olai på
tionde jämte det prebende han förut innehar till hans »påbegynte studia»,
<i>GR</i> XVII: 117 f. Andreas Olai Suecus inskrefs i Rostock 1547, <sc>Daae</sc>, a. a.</footnote>. Äfven
bland kansliets män af andra rang finner man sådana, som vistats
vid utländska universitet<footnote>Olof Hansson står bland kansliskrifvarne i 1552 och 1553 års 
lönelängder (<i>RKB</i>). En Nils Hansson, sannolikt densamme, som 1550 erhållit
understöd för studier i Tyskland (<sc>Thyselius</sc>, II: 343) och under namnet 
Nicolaus Braske 1548 inskrefs i Rostock (<sc>Daae</sc>, a. a.), tillhör 1559 kansliskrifvarne
(<i>RKB</i>). Rasmus Ludvigsson, allt sedan 1544 kansliskrifvare, hade studerat i
Rostock (<sc>Rosman</sc>, s. 3).</footnote>.


På detta sätt blefvo de svenska kanslitjänstemännen 
säkerligen sina tyska ämbetsbröders jämlikar i bildning och insikter.
Därmed försvann definitivt anledningen till de senares företräde
i inflytande och betydenhet.

*

Den höjda kunskapsnivån inom det svenska kansliet kom
naturligtvis ej endast den egentliga kanslitjänsten till godo. Den
ökade också sekreterares och skrifvares användbarhet i öfriga
rikets värf.

Någon principiell förändring i kansliets uppgift och karakter
följde i alla händelser ej häraf. Kansliet fortfor äfven nu att
vara ett organ för expeditionen. Men visserligen erbjöd sig allt
mera tillfälle för konungen att inom detsamma inhämta råd och
omdömen äfven angående det reela afgörandet af de ärenden,
som expedierades, och att i större utsträckning åt 
kanslimedlemmarne öfverlämna äfven uppdrag i den positiva förvaltningen.
Det var en naturlig utveckling af dessas <i>allmänna</i> 
tjänsteställning, inom hvilken ju af gammalt kanslititeln endast betecknat
en hufvuduppgift, som på intet vis uteslutit dem från annan
användning i konungens tjänst. Ännu afsatte dock icke denna
utveckling några mera anmärkningsvärda nyheter i 
kanslipersonalens tjänstgöring.

*

Enskildheterna af kansliets verksamhet, de former, i hvilka
denna försiggick, undandraga sig fortfarande vår kännedom.
Endast i fråga om registreringen är en nyhet att anteckna.

På 1550-talet anträffas jämte registraturet korta förteckningar
öfver de utgående skrifvelserna, <sp>diarier</sp> eller, såsom de då
kallades, <sp>register, protokoll</sp><footnote><i>Diarier, utg., RA.</i> Det första är ett för åren 1551—1552, om man frånser
det tydligen senare uppsatta »Protokoll öfver konung Eriks svenske koncepter
medan han var furste», som börjar med 1550. Jfr ofvan sid. 96. Serien är
i sitt nuvarande skick troligen ofullständig; för flera år saknas diarier. Rubriken
är f. 1551 och 1552 »Register oppå meningerne af alle bref, som utaf K. M:ts
till Sverige kanzeli utgångne äre», f. 1555 ff. år »Protocollon på alla de meninger
(koncepter), som utgångne äre», etc. Användningen af termen »protocollon»
i denna betydelse torde stå i samband därmed, att ingressen till en urkund,
hufvudsakligen innehållande dess adress, i tidens kansli-terminologi kallades
protokoll (<sc>Bresslau</sc>, s. 41 ff.). Ett protocollon eller diarium utgjordes just af
anteckningar om de utfärdade brefvens adresser med bifogande af korta 
uppgifter om deras innehåll.</footnote>. Däremot blef registraturet

mindre fullständigt än förr. Visserligen stiliserades ännu i slutet
af 1540- och början af 1550-talen registraturbandens rubriker så,
som om de skulle innehållit <i>alla</i> kungliga skrifvelser<footnote>»Registration uppå alle de koncepter, som utgångne äre af K. M:ts
vår allernådigste herres kansli, pro anno 1549» (respektive 1552 och 1553; 1548:
»Registr. uppå de koncepter» etc.).</footnote>, men redan
deras i jämförelse med de föregående starkt minskade volym
gör det ögonskenligt, att de faktiskt nu mindre än någonsin voro
anlagda efter denna princip. När diarierna uppträda, äro också
i dessa vida flera bref antecknade än de i registraturet intagna.

Något längre fram synes ett slags fördelning af 
handlingarna mellan registratur och diarium hafva egt rum. För 1558
och följande år heter det uttryckligen, att registraturet innehåller
endast <i>de viktigaste</i> brefven<footnote>»Registration oppå alle de viktigste koncepter, som äre utgångne» etc.,
lyder titelrubriken.</footnote>. Hvad de öfriga beträffar, ansågs
det tydligen tillräckligt att om dem göra summariska 
anteckningar i diariet. När fördelningen är fullt systematiskt 
genomförd, finnas inga bref, som ingå i registraturet, omnämnda i
diariet<footnote>Så är exempelvis förhållandet med 1558 års registr. och diarium.</footnote>. Huru den uppgjorts, på hvilket sätt och af hvilka
tjänstemän registratur och diarier blifvit förda, kan ej afgöras<footnote>Att registraturet ingalunda fullständigt förts dag för dag allt efter 
skrifvelsernas tillkomst, framgår af den ofta förekommande oordningen i dessas
tidsföljd och af stilarna. De många olika stilarna i diarierna torde ådagalägga,
att någon särskild diarieförare ej fanns. — På 1540-talet synes under Valentins
ledning ett särskildt registratur hafva blifvit upplagdt för de tyska handlingarna
(det omtalas bl. a. i konungens bref till Valentin <sup>27</sup>/<sub>2</sub> 1547 och till Botvid
Larsson af föregående dag, <i>RR</i>), men detta finnes nu ej behåll.</footnote>.

I regel följde kansliet naturligtvis fortfarande konungen åt<footnote>Detta framträder äfven i terminologien, t. ex. då kansliskrifvarne i
löneregistren hänföras till konungens »daglige efterföljande hof» (J. Teits reg. för
maj 1552, <i>RKB, KA</i>) eller hans »efterföljande hoffolk» (I. Tomessons reg. 1559,
<i>RKB</i>), eller i ett mantal för Stockholms slott af <sup>13</sup>/<sub>10</sub> 1558 (<i>Hofhandl., RA</i>)
skiljas från »slotsens mantal» såsom hörande till »K. M:ts hoffolk», som
rubriceras: »Ovisst mantal, som daglige drager af och till.»</footnote>.
Det fanns för detsamma en särskild »kanslibåt» att användas,
när hofvets flyttningar skedde sjöledes<footnote>I aflöningslängderna nämnas bland båtsmännen några, som voro 
besättning på »kanslibåten»; se t. ex. 1549 och 1550 års <i>RKB</i>.</footnote>. Såsom ofvan blifvit

nämndt, hände dock ibland, att Norman med en eller flera af
kansliets öfriga ledamöter fick stanna i Stockholm, när konungen
drog till andra slott<footnote>Se ofvan sid. 99.</footnote>, och på samma sätt skildes äfven Klemet
Hansson, Olof Larsson eller andra temporärt från det flyttande
hofvet. Så synas de två nämnda sekreterarne hafva befunnit sig
i Stockholm såväl under konungens vistelse i Finland 1555—1556
som, åtminstone tidvis, under hans flyttningar 1558 och 1559<footnote>Till Klemet Hansson och Olof Larsson <sup>29</sup>/<sub>3</sub> 1556, <sup>28</sup>/<sub>6</sub> 1558, <sup>1</sup>/<sub>6</sub> 1559,
o. s. v. <i>RR</i>.</footnote>,
och det samma var någon tid förhållandet äfven med Måns
Jönsson<footnote>Till Klemet Hansson och Måns Jönsson <sup>3</sup>/<sub>11</sub> 1558, <i>Diar., utg., RA</i>.</footnote>.

Hvilken uppgift dessa kanslitjänstemän i dylika fall hade
sig förelagd, är icke fullt klart. Vid enstaka tillfällen kunde de
få order att, där de befunno sig, uppsätta en eller annan 
handling<footnote>Jfr ofvan sid. 99.</footnote>, men i öfrigt torde väl af kansliarbete i egentlig mening
knappast annat hafva ifrågakommit än registrering af förut 
utgångna skrifvelser samt möjligen ombesörjande af slottsbefälets
i Stockholm brefvexling. Troligen tillhörde dessa i Stockholm
stationerade kanslitjänstemän, åtminstone när de voro af högre
grad, själfva slottslofven därstädes<footnote>Se exempelvis en mängd bref till (P. Brahe,) Axel Nilsson, Erik 
Håkonsson samt Klemet Hansson eller Olof Larsson eller båda i 1551 års <i>RR</i>.</footnote>, vare sig de vid sidan häraf
hade speciella åligganden eller icke. Det var blott ett fall af
deras tillfälliga tjänstgöring i administrativa uppdrag.

*

<h3><tab><tab> Kammaren.</h3>

Det <b>kammarråd</b>, som utgick ur det personliga 
styrelsesättets brytning med tyskarnes organisationsplaner, var 
reduceradt till två medlemmar, Björn Pedersson och Lars Organista.
Under sommaren 1544 tillkom en ny, Nils Pedersson, en 
adelsman af framstående släkt (Bjelkeätten)<footnote>Kon. till S. Eriksson och B. Larsson <sup>5</sup>/<sub>6</sub> 1544, till N. Pedersson och
Lars Organista <sup>8</sup>/<sub>7</sub>, <sup>26</sup>/<sub>7</sub>, <sup>27</sup>/<sub>7</sub>, s. v., <i>GR</i> XVI: 366, 468, 487, 500, o. s. v.
Någon fullmakt för Nils Pedersson på hans nya ämbete har jag icke funnit.</footnote>. I samband härmed
synes emellertid Björn Pedersson, som redan förut önskat blifva

fri från sitt ämbete<footnote>Kon. till B. P. <sup>14</sup>/<sub>3</sub>(?) 1544, a. a. XVI: 131. Af detta bref framgår,
att han vid den tiden ej befann sig i kammaren, och då skrifvelserna i 
kammarärenden ifrån senare delen af april till maj adresseras till L. Organista
ensam, var väl B. P. ej heller då i tjänst; a. a. XVI: 252, 261, 267, 282, 292.</footnote>, hafva trädt tillbaka<footnote>Kon:s skrifvelser äro hädanefter adresserade till Nils Pedersson och
L. Organista (ofvan föreg. s., not. 6), som också utställt kammarrådskvittenserna.</footnote>. Något senare, år
1545, återtog han det samma<footnote>Kon. till B. P. och L. O. <sup>11</sup>/<sub>5</sub>, <sup>20</sup>/<sub>10</sub> 1545, a. a. XVII: 274,541. Kvittenser
af dem, dat. <sup>21</sup>/<sub>4</sub>, <sup>18</sup>/<sub>7</sub>, <sup>3</sup>/<sub>9</sub>, o. s. v., <i>Kvittensreg, KA</i>; <sc>Arvidsson</sc>, IX: 36.</footnote>, men synbarligen endast för en
tid; Nils Pedersson var detta år sysselsatt af ett uppdrag nere
i Götaland<footnote>Kon. t. N. Pedersson <sup>8</sup>/<sub>11</sub> 1545, <i>GR</i> XVII: 555 ff.</footnote>. Sedan denne återkommit till kammaren, blef det
åter han och Lars Organista ensamma, som tjänstgjorde såsom
kammarråd.

Men inom kort förlorade den sistnämnde konungens 
förtroende och skildes från sin ledande ställning inom kammaren.
Förändringen framträder tydligt i början af år 1547<footnote>D. <sup>9</sup>/<sub>1</sub> 1547 beklagar sig kon. i ett bref till N. Pedersson öfver att han
icke kan få besked »af Lasse Orgalekare eller de andre våre kamererer»; d. <sup>1</sup>/<sub>3</sub>
skrifver han till Botvid Larsson att med en viss Rasmus (Nilsson eller Olsson?
— båda bland kammarskrifvarne i lönelängden, <i>RKB</i>) aftala, att denne tar uppsikt
öfver tillämpningen af en medsänd »ordinantia», »så att», heter det, 
»Orgalekaren måtte inte hafve att bjuda öfver honom eller de andre, efter vi 
förnimme, att han oss så föge skaffer, utan gör de andre alle ovillige med sig»;
två dar senare sätter han i fråga, att B. L. kunde lägga kvarstad på uppbörden
af L. Organistas förläningar. <i>RR</i>.</footnote>. När så i
april detta år kammarskrifvarne fingo aflägga en föpliktelse att
bättre än hittills uppfylla sina åligganden, finner man Lars
Organista bland dessa underordnade tjänstemän<footnote>Förbindelsen, dat. <sup>23</sup>/<sub>4</sub> 1547, finnes i saml. <i>Ur kopieböcker, RA</i>, i
»kollationerad» afskrift.</footnote>. Till slut föll
han i fullständig onåd, aflägsnades helt och hållet ur tjänsten
och internerades i Upsala<footnote>I <i>N. P:s Konceptbok, KA</i>, finnes för <sup>27</sup>/<sub>9</sub> 1549 en resumé af ett bref
till B. Larsson, hvari det bl. a. heter: »Item om L. Organista skrefs så,
att K. M. . . . gunsteligen tillåter, att han måtte blifve uti Up(sa)le och ingen
annenstäds och blifve uti den borgen, som de sju lyftesmän hade sagt god
före(!) hvardera för 500 mark, och att samme Lars Orgeleker skulle troligen
och tillbörligen skicke sig emot Hans N(åde) och riket.»</footnote>.

Något nytt kammarråd i stället för Lars Organista tillsatte
konungen icke. Ämbetet innehades således nu af Nils Pedersson
ensam. I kammarens ledning fick denne dock bistånd af 
slottsfogden i Stockholm, Botvid Larsson<footnote>Se ofvan sid. 94.</footnote>, hvarjämte stundom en

eller annan af de lägre kammartjänstemännen, en Hans Tomasson,
en Jöns Månsson, framträda såsom hans medhjälpare<footnote>Redan under år 1548 adresseras konungens bref till Nils Pedersson
och Hans Tomasson: <i>RR</i> <sup>12</sup>/<sub>3</sub>, <sup>19</sup>/<sub>4</sub>, o. s. v. I <i>N. P:s Konceptbok</i> f. 1549—1550
står ofta Jöns Månsson såsom undertecknare af brefven vid N. P:s sida. Båda
tillhörde egentligen den simpla skrifvarepersonalen inom kammaren; de 
återfinnas bland kammarskrifvarne i lönelängden 1544, Jöns Månsson äfven 1545—48
(<i>RKB</i>). Hans Tomasson nämnes kamrerare i ett förlän.bref <sup>13</sup>/<sub>1</sub> 1548, <i>RR</i> —
jfr bref af 1544 och 1545, <i>GR</i> XVI: 292, 750, XVII: 27, 35, 85, 418, 468 —,
och Jöns Månsson i ett liknande bref af <sup>19</sup>/<sub>4</sub> 1548 kamrerare, <i>RR</i>, i en anteckning i <i>N. P:s Konceptbok</i> <sup>13</sup>/<sub>2</sub> 1550 kammarskrifvare. Jfr nedan sid. 110 ff.</footnote>. 
Kammarråds värdighet erhöllo dessa icke.

Då slutligen Nils Pedersson på våren 1550 omkom<footnote><sc>Tegel</sc>, <i>Gustaf I:s historia</i>, II: 281, har i öfverensstämmelse med
Rasmus Ludvigsson och Per Brahe (<sc>P. Brahes</sc> <i>krönika</i>, s. 58, 78) uppgiften,
att N. P. drunknade i Bråviken <sup>29</sup>/<sub>5</sub> 1550. Då denna uppgift således återfinnes
hos två kronister, som båda hade haft tillfälle att hämta den ur säkraste källa,
och då den är preciserad med anförande af flera närmare omständigheter vid
olycksfallet, har man all anledning att anse den trovärdig. Detta bestyrkes
ytterligare därigenom, att samma uppgift finnes i en kortfattad kronologi, som
tillhört N. P:s son Hog. Bjelke och af denne försetts med anteckningar, dock
här med allmännare formulering af dateringen till »sommertid 1550» Hog.
Bjelke har egenhändigt tillagt kantrubriken »N. P. dödde» och således godkänt
dateringen (<i>H. Bjelkes saml.</i>, I., <i>U. U. B.</i>). — Det i <i>SRA</i> I: 833 anförda 
bytesbrefvet för N. P. af <sup>15</sup>/<sub>5</sub> 1550 är således antingen feldateradt eller också, oaktadt
formuleringen tycks strida däremot, tillkommet efter N. P:s död. Bref till N.
P:s hustru, fru Anna på Åkerö, hvari hon omtalas såsom enka, finnas i <i>RR</i>
<sup>30</sup>/<sub>10</sub> 1550 och <sup>15</sup>/<sub>1</sub> 1551.</footnote>, fick
ej heller han någon efterträdare i kammarrådsämbetet. Så 
försvann detta alldeles ur riksstyrelsen. Titeln kammarråd anträffas
visserligen någon gång i handlingar äfven från följande år, men
aldrig i de officiella, utan endast i enskildas skrifvelser eller 
anteckningar, såsom en i terminologien kvarstående reminiscens
från föregående ordning, som med hänsyn till hela ämbets- och
titelväsendets obestämda tillstånd ej kan väcka någon förvåning.
När t. ex. en kunglig befallningsman i sin kopiebok kunde
beteckna vissa bref såsom ankomna från eller afgångna till 
kammarråd<footnote>Anteckningar i G. Finckes brefbok vid midten af 1550-talet, <sc>Arvidsson</sc>,
III: 209, 216, 218. Det är Jöns Månsson, Erik Henriksson, Hans Tomasson
och Erik Matsson, som skulle afses med denna beteckning. Den förstnämnde
var ännu 1556 endast kamrerare i räntekammaren (se nedan sid. 119 f.), Erik
Henriksson står i 1556 års löneregister bland kammarskrifvarne (<i>RKB</i>), H. 
Tomasson kallas i Finckes eget bref af <sup>27</sup>/<sub>10</sub> 1555 kamrerare (<sc>Arvidsson</sc>, III: 239),
i ett annat af 1556 kammarskrifvare (a. a. IV: 221), och Erik Matsson får
officiellt samma titlar (<i>Prot. öfver Eriks koncept</i> <sup>9</sup>/<sub>11</sub> 1555, <i>Diar., utg.,</i> <sup>16</sup>/<sub>5</sub> 1556,
<i>RA</i>; förlän.reg. 1556, <i>Rosenbl. saml.</i>, III, <i>KA</i>).</footnote>, eller när kammartjänstemän af enskilda brefskrifvare

så titulerades, ehuru de officiellt endast nämndes kamrerare eller
kammarskrifvare<footnote>Flera dylika bref i <i>Sandb. Saml., KA,</i> dels till Erik Matsson (Ä 2142;
jfr 2135 — kamererer — och 2147 — öfverste kamererer), dels till Olof Andersson
(Ä 2123); ett liknande till den sistnämnde, dat. <sup>21</sup>/<sub>6</sub> 1557, bland <i>AH, Kansliets
bref, RA</i>. O. A. var uppbördskamrerare 1554 och 1555 (se nedan s. 119) och
står i ett »länsregister» för 1556 (<i>Rosenbl. Saml.</i>, III) såsom kamrerare.</footnote>, så var detta endast en anomali.

Först mot slutet af konung Gustafs regering återupplifvades
ämbetet. Från ingången af år 1558 framträder adelsmannen
Jakob Tursson (till Grensholm) såsom kammarråd<footnote>J. T. för kammarrådstiteln i ett kon:s kvitto till honom, dat. <sup>5</sup>/<sub>1</sub> 1558
(<i>G. I:s kvittenser, KA</i>), och i ett af honom själf <sup>13</sup>/<sub>1</sub> utfärdadt kvitto 
(<i>Kvittensreg., KA</i>), han erhåller den i kungl. bref at mars och april (<i>Sandb. Saml.</i>,
Ä 2143), är såsom kammarråd upptagen i mantalet för Stockholms slott af
<sup>12</sup>/<sub>10</sub> (jfr ofvan sid. 106, not 5) och mottager under okt. och nov. en mängd
befallningar från konungen i kammarärenden (<i>RR</i>).</footnote>. Hans 
tjänstgöring kan dock icke följas längre än till detta års slut<footnote>Från 1559 och 1560 äro inga spår af någon sådan anträffade, hvarken
i <i>RR</i> eller annorstädes.</footnote> och
synes alltså hafva blifvit helt kort. Han var det sista 
kammarrådet under Gustaf I:s tid.

Titeln <b>kamrerare</b>, som under organisationsperioden 
hufvudsakligen tillkommit de med kassagöromål sysselsatta 
tjänstemännen, förekommer nu ofta äfven för andra, i allmänhet de
mera framstående af kammarens personal<footnote>Se ofvan sid. 109, not 1 och 3.</footnote>. Den torde således
hafva kommit att i allmänhet utmärka ett slags högre grad inom
kammaren, i motsättning till de simpla <b>kammarskrifvarne</b>. 
Åtskillnaden blef dock ej skarpare utpräglad, än att en man, som
vid ett tillfälle fick heta kamrerare, vid ett annat kunde nämnas
kammarskrifvare<footnote>Se ofvan sid. 109, not 1 och 3.</footnote>, och hade alltså icke stadgat sig ens i samma
grad som den motsvarande mellan sekreterare och kansliskrifvare.

Aflöningslängderna upptaga lika litet kammarens som
kansliets personal i dess helhet, men inrymma dock 
hufvudkontingenten däraf. Någon rubrik för kamrerare finnes icke,
utan endast för kammarskrifvare. Antalet växlade, liksom 
kanslipersonalens. Från 25 kammarskrifvare vid Valborgsmässan år
1544 hade det 1549 sjunkit till 16, 1553 var det 26, 1556 endast
12 (18) vid Valborgsmässan, 11 (17) vid Mikelsmässan, hvartill

dock kommo 6 »läredrängar»<footnote>1556 års lönelängd upptar endast respektive 12 och 11, men resterande
lön för 1556 finnes införd i 1557 års reg. för 6 kammarskrifvare, som alltså
böra läggas till dessa.</footnote>, 1559 åter hade det sprungit
upp till 44, 8 läredrängar oräknade<footnote>Aflön.längder bland <i>RKB, KA</i>. I de införda siffrorna äro ej inräknade
»mynteskrifvare», »fatebursskrifvare», »kryddeskrifvare» och dylika skrifvare för
särskilda ändamål, som någon gång stå bland kammarskrifvarne. Om dem se
nedan sid. 123.</footnote>.

Härtill kommo emellertid först och främst löneregistrens
föreståndare själfva samt öfriga kassatjänstemän; de äro aldrig
uppförda bland kammarskrifvarne. Vidare stodo de, som skötte
naturainkomsternas förvaltning, fortfarande utom den egentliga
kammarpersonalen<footnote>Jfr nedan sid. 118 och 121.</footnote>. Ändtligen fanns det alltid några 
kammartjänstemän, som visserligen hörde till samma kategori som de
i löneregistren upptagna kammarskrifvarne, men som icke 
inrymdes i dessa register af den anledningen, att de aflönades på
annat sätt, säkerligen i allmänhet genom förläningar. Det är
regelbundet de mest framstående kammarskrifvarne, de, som ofta
kallades kamrerare, som sålunda saknas i längderna öfver den 
kontanta aflöningen. Man finner således samma skillnad i aflöningsform
mellan kammarens som mellan kansliets högre och lägre tjänstemän.

Så står den ofvannämnde Hans Tomasson, som under 1548
synes hafva varit Nils Pederssons närmaste medhjälpare, ej i
denna tids löneregister<footnote>Se ofvan s. 109, not 1. Han återfinnes däremot i kammarskrifvarnes
lönelängder 1552 och 1553, men saknas åter 1556 ff. år, ehuru han faktiskt
ännu var i tjänst (se ofvan s. 109, not. 3; bref till honom 1557, <sc>Arvidsson</sc>,
IX: 271). Han står såsom innehafvare af förläning i reg. af 1555 (<i>Förlän.reg.,
KA</i>) och 1556 (<i>Rosenbl. saml.</i>, III, <i>KA</i>).</footnote>, ej heller Jöns Månsson, som på samma
sätt framträder under 1549 och följande år, i motsvarande 
handlingar för dessa<footnote>Sid. 109, not 1. En Jöns Månsson tjänstgjorde vid midten af 
1550-talet i räntekammaren; måhända är det den samme. Se nedan.</footnote>. På 1550-talet synas, jämte och efter Jöns
Månsson, kammarskrifvarne Erik Henriksson och Erik Matsson
samt slutligen Olof Andersson hafva uppstigit till större 
betydenhet och erhållit kamreraretitel<footnote>Sid. 109, not. 3. Kon. till Olof Andersson <sup>30</sup>/<sub>5</sub> 1557, <i>RR</i>.</footnote>, och åtminstone de båda
sistnämnda saknas i registren öfver skrifvarnes kontanta lön, men
åtnjöto däremot förläningar<footnote>Förlän.reg. för 1555 och 1556. Erik Henriksson åter finnes i längder
för kammarskrifvarnes kontanta aflöning af 1552 och 1556 (<i>RKB</i>), men ej i
dessa register. »Lasse Mikelson kammarskrifvare» står i förlän.registren, men
ej i längderna öfver den kontanta aflöningen.</footnote>.


Den upphöjelse, som sålunda i allmänhet motsvaras af den
särskilda aflöningsformen och kamrerares titel, erhöll under 
kammarrådsämbetets vakans efter Nils Pederssons död en större
innebörd än förut. När intet kammarråd fanns, hade konungen
faktiskt inga andra att taga till sin hjälp i kammarärendenas 
styrelse än dessa de dugligaste kammarskrifvarne eller kamrerarne.
Jöns Månsson, Erik Henriksson, Erik Matsson, Olof Andersson
blefvo i viss mån hans närmaste förtroendemän i kammaren, som
förmedlade hans befallningar, ledde arbetet efter hans föreskrifter
och höllo uppsikt öfver öfriga tjänstemän. Men denna deras
ledande ställning var dock endast ett rent personligt 
förtroendeuppdrag, som alltid förblef ytterst obestämdt till sin karakter
och aldrig stadgade sig till en fast högre värdighet. De 
förblefvo, dessa konungens närmaste medhjälpare, i realiteten endast
simpla kamrerare eller kammarskrifvare.

Olämpligheten af en sådan sakernas ordning dröjde ej att
visa sig. Dessa konungens förtroendemän inom kammaren af
skrifvareklassen saknade den auktoritet, som de förnämliga 
kammarråden haft redan genom sin sociala rang, och då de ej heller
erhöllo någon bestämd myndighet öfver sina kamrater, kunde
det ej blifva mycket bevändt med deras chefskap. Ej heller i
kunskaper och utbildning besutto de någon afgjord öfverlägsenhet.
Man finner ej bland dem såsom bland kansliets sekreterare män
med en genom utländska universitetsstudier skolad fackkunskap<footnote>Jakob Teit, som sedan 1552 tjänstgjorde i kammaren, hade studerat
i Wittenberg (<sc>C. Annerstedt</sc>, <i>Ups. Univ:s historia</i>, I: 54; bref från J. T. till
kon., dat. Wittenberg <sup>15</sup>/<sub>1</sub> 1551, bland <i>G. I:s bref, RA</i>), men denne intog ej
någon mera framskjuten ställning. Af <sup>18</sup>/<sub>7</sub> 1549 finnes ett kungligt bref om
underhåll för en student Erik Matsson vid främmande universitet (<sc>Thyselius</sc>,
II: 342), men denne kan ej gärna vara den samme E. M., som på 1550-talet
blef en så framstående kammartjänsteman, ty den sistnämnde står bland 
kammarskrifvarne i aflön. längden för år 1548 (<i>RKB</i>) och var således då i tjänst
samt tjänstgör likaledes följande år, åtminstone alltifrån september månad (se
nedan sid. 119). — Melchior Schwab tjänstgjorde vid midten af 1540-talet
— han står bland kammarskrifvarne i lönelängderna 1545—48, men 
sistnämnda år är ingen lön för honom utförd; jfr beställningsbref för honom på
två år, dat. <sup>27</sup>/<sub>5</sub> 1547, och reversalbref, dat. <sup>26</sup>/<sub>5</sub>, <i>RR</i> —, men i öfrigt finner
man numera ej heller några tyska beställningsmän bland kammarpersonalen.</footnote>.
Det är ej att undra på att allvarsamma missförhållanden snart
yppade sig inom finansförvaltningen. Efter återkomsten från sin
årslånga vistelse i Finland 1555—1556 fann sig konungen 
föranlåten att anställa sträng räfst med sina kamrerare och 
kammarskrifvare. Han ställde flera af dem med Erik Matsson och
Erik Henriksson i spetsen för rätta, och anklagelserna gällde
så väl försumlighet och lättja som olydnad och förfalskning af
räkenskaperna<footnote>»Desse efterskrefne besväringer hafver K. M:t mot H. M:ts 
kammerskrifvere, som äre Erik Matsson, Mårten Tomasson, Henrik Tomasson, Erik
Henriksson, Ambrosius Görensson, Rasmus Olsson och Peder Pois» samt »Svar
oppå de artikler, som K. M:t . . . hade emot E. M., E. H., M. T., H. T., A. G.
och P. P.» — två aktstycken, det förra tydligen själfva anklagelseakten, det
senare något slags protokoll öfver de anklagades svaromål, som föreligger i
koncept och (ofullbordad) renskrift och i konceptet också har en rubrik för
»sentens och dom» — hvilken ej blifvit utfylld — samt en förteckning öfver 
ledamöterna i »nämnden». Båda aktstyckena äro odaterade, men då det talas om
huru konungen förmanat de anklagade »både för och sedan H. M:t drog till
Finland», om deras försumlighet, då konungen »kom själf tillstädes», om bristen
i 1554 och 1555 års räkenskaper, så synes detta ådagalägga, att de höra till
hösten 1556 eller början af följande år. <i>AH</i>, 5, <i>RA</i>.</footnote>. Om någon dom fälldes, är icke bekant, men
ett par af de anklagade synas åtminstone hafva blifvit skilda
från konungens tjänst<footnote>Erik Henriksson, Henrik Tomasson och Rasmus Olsson, som alla funnos
upptagna i 1556 års lönelängd för kammarskrifvarne, saknas i de följande
(<i>RKB, KA</i>). — Erik Matsson tillhör 1558 hertig Eriks hof (Reg. på dess 
juleklädning 1558, <i>RKB</i>).</footnote>. Sannolikt var det denna bedröfliga
erfarenhet af kamrerares och kammarskrifvares användbarhet i
kammarens ledning, som föranledde konungen att återupprätta
kammarrådsämbetet och sätta en förnäm man till dess innehafvare.

*

Kammarrådets verksamhet företer under Björn Pederssons
och Nils Pederssons ämbetstid i allt väsentligt samma 
omfattning och karakter som under 1540-talets första år. Detta 
framgår med full tydlighet dels af konungens talrika bref till 
kammarråden, dels af de skrifvelser, som dessa själfva och deras
medhjälpare afläto i finansiella förvaltningsärenden, och som
för Nils Pederssons ämbetstid till ej ringa del äro bevarade i en
af honom förd koncept- och kopiebok<footnote>Se källförteckningen.</footnote>.

Till ledningen af revisionsväsendet, som fortfarande intog
den centrala platsen<footnote>Kon:s bref till kammarrådet 1544—49, RR, passim; »Kammerordning» af
<sup>23</sup>/<sub>1</sub> 1547, <i>RR</i> (jfr nedan sid. 116); kammarrådets bref till fogdarne i <i>N. P:s
Konceptbok</i> <sup>6</sup>/<sub>6</sub> 1546, <sup>19</sup>/<sub>2</sub>, <sup>20</sup>/<sub>2</sub>, <sup>21</sup>/<sub>2</sub>, <sup>27</sup>/<sub>2</sub>, <sup>15</sup>/<sub>6</sub>, <sup>21</sup>/<sub>6</sub>, <sup>17</sup>/<sub>7</sub> 1549, <sup>13</sup>/<sub>2</sub> 1550.</footnote>, anknöt sig sålunda faktiskt uppsikt öfver

hela finansförvaltningen. Kammarrådet öfvervakade uppbörd och
utbetalning af penningar och varor<footnote>Kungl. bref af 1544, 1545 i <i>GR</i> XVI: 529, 540, XVII: 196, <sup>25</sup>/<sub>9</sub> 1546,
<sup>15</sup>/<sub>3</sub> 1549, <i>RR</i>; N. Pedersson till B. Larsson <sup>15</sup>/<sub>2</sub> 1550, <i>Konceptboken</i>.</footnote>, meddelade efter konungens
bemyndigande och å hans vägnar föreskrifter om skattläggning
och skatteberäkning<footnote>Kon. t. kammarrådet <sup>5</sup>/<sub>9</sub> 1544, <i>GR</i> XVI: 572; N. P:s bref af <sup>5</sup>/<sub>2</sub>(?)
och <sup>9</sup>/<sub>2</sub> 1549, <i>Konceptboken</i>.</footnote>, om mått och vikt vid naturauppbörden
och taxan vid dess förvandling i penningar<footnote>Kon. t. kammarrådet <sup>9</sup>/<sub>2</sub> 1544, <i>GR</i> XVI: 29; N. Pederssons bref af
<sup>7</sup>/<sub>1</sub>, <sup>9</sup>/<sub>6</sub> 1549, <i>Konceptboken</i>.</footnote>, det fick ibland
tillsätta lokala uppbördsmän<footnote>N. Pederssons och J. Månssons bref om förordnande af 
uppbördsprostar <sup>14</sup>/<sub>10</sub> 1549, <i>Konceptboken</i>.</footnote>, det ledde myntväsendet<footnote>Kon. t. kammarråden april, maj, juli 1544, <i>GR</i> XVI: 267, 282, 470.</footnote> och
inventerade kronans förråd<footnote>Kon. t. B. Larsson <sup>16</sup>/<sub>4</sub> 1544, <i>GR</i> XVI: 230; inventarium på 
lifklädekammaren, uppgjordt i N. Pederssons och J. Finckes närvaro <sup>30</sup>/<sub>10</sub> 1548, <i>Hist.
Handl.</i>, II: 5.</footnote>. Likaledes återfinnas bland dess
ämbetsgöromål de mångahanda omsorger, som knöto sig till
användningen af medlen, allt ifrån deltagandet i krigsfolkets
mönstringar<footnote>Kon. till kammarråden <sup>5</sup>/<sub>4</sub>, <sup>15</sup>/<sub>9</sub> 1544, <i>GR</i> XVI: 189, 604; N. Pederssons
och B. Larssons bref af <sup>5</sup>/<sub>6</sub> 1549 om knektarnes mönstring, <i>Konceptboken</i>.</footnote> till inköpen af delikatesser för den kungliga taffeln
eller öfverläggning om mönster för drabanternas dräkter<footnote>N. Pedersson till kon. <sup>5</sup>/<sub>8</sub> 1546 om inköp af socker, limoner och
oliver; till kon. <sup>29</sup>/<sub>9</sub> 1546, till B. Larsson <sup>5</sup>/<sub>2</sub> 1549, om »drabanteklädningen».
<i>Konceptboken</i>.</footnote>.

Till en viss grad kunde kammarrådet handla af eget initiativ,
i kraft af sin allmänna ämbetsmyndighet. Nils Pedersson refererar
sig i sina skrifvelser ibland till konungens befallning, men ofta
saknas denna hänvisning, och i dessa fall framträder han 
tydligen såsom verkande mera själfständigt, å ämbetets vägnar.
Det gäller emellertid då sällan några viktigare frågor. Det är
ett undantag, när man vid ett tillfälle finner Nils Pedersson och
Jöns Månsson förordna uppbördsmän i landskapen af egen 
myndighet, utan åberopande af någon kunglig order<footnote>Se ofvan not. 4.</footnote>.

Sedan med Nils Pederssons död kammarrådsämbetet 
förfallit, så att endast en och annan tjänsteman af lägre ordning
fungerade såsom konungens närmaste medhjälpare utan fixerad
ämbetsställning, upphöra till stor del de förut så rikligt flödande
underrättelserna om de centrala finansorganens allmänt 
förvaltande verksamhet. Tänkbart är, att detta beror på källornas
ofullständighet, men äfven andra förklaringsgrunder erbjuda sig.
Under 1550-talet synes konungen i allmänhet vida mera än förut
hafva hållit kammarpersonalen i sin närhet, under sin omedelbara
tillsyn, och däraf följde naturligtvis, att han ej behöfde 
skriftligen meddela sig med dess ledare<footnote>Se nedan sid. 127.</footnote>. Häruti ligger emellertid
uppenbarligen en afgjord inskränkning i det mått af 
själfverksamhet, som hittills tillhört den centrala finansförvaltningens
organ, och sammanställes detta med det faktum, att vittnesbörd
om dessas deltagande i den praktiska administrationen numera
så godt som fullständigt saknas, så ligger den slutsatsen nära
till hands, att konungen ej fann sig kunna anförtro 
kammarförvaltningen i samma utsträckning och på samma sätt åt de simpla
kamrerarne som åt de förnämliga kammarråden. Först med Jakob
Tursson uppträder åter en chef för finansväsendet, som i 
mångsidiga förvaltningsomsorger står i jämnbredd med 1540-talets<footnote>Se kon:s bref t. J. T. i 1558 års <i>RR</i>, passim, särskildt okt. och nov.
månader.</footnote>.

Modifikationerna i de ledande kammartjänstemännens ställning
berörde i alla händelser icke på något väsentligt sätt 
hufvuduppgifterna för den finansiella centralförvaltningen i dess helhet.
Dessa samla sig fortfarande i tvänne grupper: kontrollen och
räkenskapsväsendet, som sköttes i räknekammaren, samt 
uppbörden och dispositionen af penningeinkomsterna i 
räntekammaren. Härtill kommer dessutom naturainkomsternas förvaltning.

*

Den för hela den finansiella organisationen grundläggande
skillnaden mellan räknekammaren och räntekammaren bibehölls
fullkomligt klar och utpräglad. I språkbruket 
undanskymdes den visserligen ofta nog därigenom, att »kammaren» 
fortfarande kunde beteckna både räknekammaren och 
räntekammaren, men så snart dessa speciella termer förekomma, 
framträder fullt otvetydigt deras olika betydelse<footnote>Det enda kända exemplet på en förblandning af begreppen är en i
1544 års registratur befintlig rubrik på en kunglig instruktion för 
räntekammaren: »Kammerordning på penningeuppbörden i räkninge(!)kammaren på
Stockholm» (<i>GR</i> XVI: 466). Här föreligger dock en tydlig felskrifning; inuti
aktstycket talas om räntekammaren. Denna felaktiga rubrik torde i sin mån
hafva bidragit till att skillnaden mellan räkne- och räntekammare icke 
uppmärksammats af äldre forskare, som synas hafva fäst en viss vikt vid 
ifrågavarande handling (<sc>Geijer</sc>, II: 130 f.; <sc>Strinnholm</sc>, III: 397; <sc>Starbäck</sc>, III: 722).
— Att i öfrigt år för år styrka skillnaden, tillåter ej utrymmet; det torde
också knappast vara behöfligt. Endast några exempel på handlingar, hvari den
framträder, må anföras. I ett kungligt bref till Lars Organista af <sup>20</sup>/<sub>6</sub> 1544
ställas räknekammaren och räntekammaren i uttrycklig motsats till hvarandra
(<i>GR</i> XVI: 412; jfr <sc>Forssell</sc>, <i>Bidrag</i>, s. 52, not). De i »räntekammaren»
förda utgiftsregistren upptaga regelbundet en post »till räknekammaren», för
inköp af papper o. d. till dennas behof (<i>RKB, KA</i>). Revisionsarbetet och 
räkenskapsväsendet »i räknekammaren» omnämnas i kungliga bref af <sup>8</sup>/<sub>7</sub>, <sup>2</sup>/<sub>8</sub>, <sup>19</sup>/<sub>11</sub>
1544, <sup>2</sup>/<sub>1</sub> och <sup>21</sup>/<sub>1</sub> 1545 (<i>GR</i> XVI: 465, 518, 718, XVII: 3, 42), af <sup>6</sup>/<sub>3</sub> 1549 till
Olof Trottesson, <sup>17</sup>/<sub>2</sub> 1554 till Simon Tomasson (<i>RR</i>), diarieanteckningar <sup>19</sup>/<sub>3</sub>
1556 (<i>Prot. öfver Eriks koncept</i>), <sup>29</sup>/<sub>6</sub> 1556 (<i>Utg. Diar.</i>).</footnote>.


För revisionen i <b>räknekammaren</b> uppgjordes upprepade
gånger mer eller mindre utförliga reglementen, — ett talande bevis
på dess vikt och på svårigheten att bringa alla dess enskildheter
i tillfredsställande ordning. De föreligga i åtskilliga kungliga
bref och instruktioner<footnote>Till Lars Organista <sup>20</sup>/<sub>6</sub>, <sup>15</sup>/<sub>9</sub> 1544, <i>GR</i> XVI: 410, 604; 
»Kammerordning» <sup>23</sup>/<sub>1</sub> 1547 — jfr ofvan sid. 113 not 4 —; till B. Larsson <sup>1</sup>/<sub>3</sub> 1547, Olof
Andersson <sup>30</sup>/<sub>5</sub> 1557, <i>RR</i>, Hans Tomasson 1557, Jakob Tursson <sup>19</sup>/<sub>11</sub> 1558,
<sc>Arvidsson</sc>, IX: 271, 324. Jfr kammarskrifvarnes förbindelse af <sup>23</sup>/<sub>4</sub> 1547 samt
anklagelse- och försvarsskrifterna af 1556, 57, ofvan sid. 108, 113.</footnote> samt i en »kammarordning» af år 1547,
som ansetts vara uppgjord af kammarrådet på grundvalen af en
dylik kunglig instruktion<footnote>Tvänne afskrifter bland <i>Kameralinstr., RA;</i> tryckt i <i>Instr. C. F.</i>, s.
10—17. Akten är endast rubricerad »Kammerordning 1547», men i öfrigt
odaterad. Den saknar underskrift, och någon direkt uppgift, att den uppgjorts
af kammarrådet, finnes icke. Ingressens affattning kan synas antyda, att så var
förhållandet, men tänkbart är också, att denna blifvit tillsatt af den (kansli-)
tjänsteman, som utskrifvit handlingen. En liknande ingress har nyssnämda
instr. för registren i räntekammaren, utan att man funnit sig böra tillskrifva
kammarrådet dess uppsättande.</footnote>.

Föreskrifterna angingo hufvudsakligen uppställningen af de
redovisningsskyldiges räkenskaper samt beräkningen af deras
inkomster och utgifter och af den behållning, de i följd häraf
borde inbetala. Då naturahushållningen spelade en så betydande
roll, och då vederbörande uppbördsmän i landsorten hade att
med de inkomster, de mottogo, omedelbart tillgodose en mängd
behof, i de flesta fall utan något slags fixerad stat, så att endast
öfverskottet efter dessa lokala utgifters bestridande skulle till de
centrala myndigheterna inlämnas, så måste det blifva en både
kinkig och maktpåliggande uppgift att förhindra underslef vid

beräkningen af dessa lokala utgifter. Instruktionerna innehöllo
en mängd, delvis mycket detaljerade, bestämmelser i detta syfte<footnote>Jfr äfven instr. för fogdar och befallningsmän af 1555 och 1556, <i>Instr.
L. R.</i>, s. 1—6.</footnote>.

Såsom »förhörande» och »beslutande» de inkommande 
räkenskaperna omtalas i instruktionerna öfverallt kammarskrifvarne,
i öfverensstämmelse med det från början utvecklade faktiska
förhållandet. Den ledning, som kammarråden eller andra hade
att utöfva, kvarstod naturligtvis, men endast såsom en allmän
uppsikt öfver det helas gång. Kammarrådets räkenskapskvittenser
hade varit det yttre uttrycket för den grundsats, att revisionen
i alla händelser skulle ske i det ledande kammarämbetets namn,
men dessa kvittenser kommo vid midten af 1540-talet ur bruk<footnote>Redan för 1545 äro de vida fåtaligare än förut (se <i>Kvittensreg.</i> och
<i>Fogderäkensk., KA</i>), och sedan upphöra de, så vidt jag kunnat finna, 
alldeles. I <i>N. P:s Konceptbok</i> finnes blott ett enda af honom afgifvet kvitto, på
en räkenskap, aflagd af J. Burwitz för dennes resor i Tyskland (dat. <sup>20</sup>/<sub>6</sub> 1549).</footnote>.
Sedan dess uttrycktes granskningens gång och resultatet genom
själfva den för hvarje redovisande uppsatta »räkenskapen», som
utförligt redogjorde för hans uppbörd och utgift och ibland, men
icke alltid, afslutades med ett sammanfördt saldo i alla 
skattetitlar på hvad som befunnits restera. I denna räkenskap 
framträder endast den enskilde kammarskrifvaren såsom granskande<footnote>Ingressen hölls ännu vid midten af 1540-talet i hans namn (jfr ofvan
sid. 70), sedan blef den: »N. N:s räkenskap, hvilken N. N. anammat», slutligen
försvann den alldeles, men i stället försågs på 1550-talet ibland räkenskapens
omslag med en anteckning om den förhörande kammarskrifvarens namn: »N.
N. förhörde», »annammade N. N.», o. s. v. Se <i>Fogderäkensk., KA</i>.</footnote>.
Detta försvagande af revisionens enhetlighet och af garantierna
för dess grundlighet sammanhänger naturligtvis med 
kammarrådets fortgående upplösning. Att konungen beklagar sig öfver
slapphet i kontrollen och hemligt förstånd mellan 
kammarskrifvarne och fogdarne, kan under sådana förhållanden icke förvåna<footnote>Belysande är särskildt anklagelseskriften mot kammarskrifvarne af
1556/57.</footnote>.

Någon regel för räkenskapernas fördelning mellan 
kammarskrifvarne förmärkes icke. Det kunde inträffa, att samma skrifvare
två eller flera år i följd reviderade ett visst fögderis räkenskap,
men vida oftare voro revisorerna olika under olika år. Den i
1541 års rådslag framställda grundsatsen, att kammarskrifvarne
borde mottaga de redovisande, allt efter som dessa inställde sig,
och icke hafva några bestämda områden under sig, synes alltså

hafva kvarstått. Endast den negativa regel, att en skrifvare ej
skulle få förhöra någon fogde öfver den landsdel, hvarifrån 
skrifvaren själf härstammade, inskärptes ännu i slutet af konung
Gustafs regering<footnote>Kon. t. J. Tursson <sup>19</sup>/<sub>11</sub> 1558, <sc>Arvidsson</sc>, IX: 325.</footnote>.

Vid sidan af räkenskapsgranskningen ingick som förut äfven
räkenskapsväsendet i öfrigt i räknekammarens arbete. En mängd
utdrag af olika räkenskaper förekommo<footnote>Om uttogsregistrens affattning lämnade kon. föreskrifter i brefvet till
Lars Organista <sup>20</sup>/<sub>6</sub> 1544, <i>GR</i> XVI: 410 ff. Sådana reg. finnas bland <i>RKB, KA</i>, samt
<i>HVH, RA</i> och <i>KA</i>.</footnote>. Det i 1541 års rådslag
föreskrifna fogderegistret motsvaras väl af de <sp>länsregister</sp>
öfver uppbördsmännen antingen inom hela riket eller inom delar
däraf, som nu ej sällan anträffas<footnote>Ett stort länsregister af 1556 finnes i <i>Rosenbl. saml.</i>, III, <i>KA;</i> flera
andra bland <i>HRK, KA</i>.</footnote>. I öfrigt verkställdes 
naturligtvis i räknekammaren allehanda uträkningar för tillfälliga behof.

*

I <b>räntekammaren</b> ingingo fortfarande konungens och
kronans kontanta inkomster, penningar, guld och silfver<footnote>I kon:s bref till Måns Jönsson <sup>20</sup>/<sub>1</sub> 1545 användes benämningen 
»penningekammer» i stället för räntekammare, <i>GR</i> XVII: 35. Den förekommer äfven
i rubriken till ett bref af <sup>19</sup>/<sub>6</sub> 1543, a. a. XV: 328.</footnote>. Denna
uppbörd skötte under 1540-talet kamreraren Måns Jönsson, som
däröfver uppsatte ett stort register för hvarje år. Restantierna
bokfördes särskildt, likaså ibland uppbörden från konungens
arfvegods<footnote>Stora uppb.reg. kallades ofta »hufvudregister». Särskilda reg. för 
uppbörden af arfvegodsen finnas för 1544 och 1549. Under mellanliggande år
ingår denna uppbörd i hufvudreg., men rubriceras särskildt. Åtskilliga smärre
specialreg. förekomma ibland. <i>RKB</i>.</footnote>. Sannolikt hade uppbördskamreraren underordnade
skrifvare till sin hjälp, ehuru dessa icke omnämnas i 
räkenskaperna. År 1544 fann han sig nämligen föranlåten att anhålla
om sådana medhjälpare och fick konungens löfte därom<footnote>Kon. till Måns Nilsson(!) <sup>8</sup>/<sub>7</sub> 1544, <i>GR</i> XVI: 465. Namnet måste
vara felskrifvet, Nilsson i st. f. Jönsson, ty M. Jönsson var notoriskt 
räntekammarens föreståndare detta år. Jfr utom hans räkenskaper bland <i>RKB</i> och
kvittenser bland <i>Fogderäkensk.</i> bref från kon., <i>GR</i> XVI: 293, 411 f., 417, 471.</footnote>.

Närmaste anledningen härtill synes hafva varit en ny 
instruktion rörande uppställning och anordning af registren i 
räntekammaren, hvars genomförande kunde kräfva ökade arbetskrafter
därstädes, — med all sannolikhet den, som under den felskrifna
rubriken »kammerordning på penningeuppbörden i 
räkninge(!)kammeren på Stockholm» är införd i 1544 års riksregistratur<footnote>Se ofvan sid. 115, not 3. Handlingen är i <i>RR</i> antecknad såsom
uppsatt i Nyköping, men utan datum. Utg. af <i>GR</i> har på grund af dess plats
i reg. mellan två bref af <sup>8</sup>/<sub>7</sub> förslagsvis daterat den efter dessa, med ändring
af Nyköping till Linköping, hvarifrån de utgått. Sannolikare förefaller dock,
att den vid införandet i <i>RR</i> fått oriktig plats, något, som ej alls var ovanligt,
och att den verkligen tillkommit i Nyköping under kon:s vistelse därstädes i
maj och första delen af juni. Den »registers ordning», som kon. i brefvet till
Måns Jönsson af <sup>8</sup>/<sub>7</sub> omtalar, kan ej gärna vara någon annan än denna, som
följaktligen måste vara äldre än detta brefs datum. D. <sup>9</sup>/<sub>7</sub> skrifver han också
till L. Organista om den ordinantia, som han tillsändt M. Jönsson från Nyköping,
a. a. XVI: 471.</footnote>.
Instruktionen synes faktiskt icke hafva medfört någon egentlig
förändring i de redan förut tämligen väl systematiserade 
registrens anordning<footnote>Något länsregister i ordinantians mening insattes icke i den stora
uppb.boken. Den »index», hvarmed denna började, innehöll endast 
vederbörande uppbördsmans namn och förvaltningsområde. Själfva uppb.längden upptog
blott den faktiska uppbörden, ej någon kolumn för hvad vederbörande ägde
»svara till». Särskilda afdelningar för fodringen och sakören förekommo icke.
<i>RKB</i>.</footnote>.

På hösten 1549 lämnade Måns Jönsson på grund af sjukdom
sin befattning<footnote>D. <sup>23</sup>/<sub>8</sub> skrifver kon. till N. Pedersson och B. Larsson, att om M. J.
ej tillfrisknat »skicke en annen som därtill kunde tjenlig vare i hans stad
igen». <i>RR</i>.</footnote>, som öfvertogs af förutvarande kammarskrifvaren
Erik Matsson<footnote>Han har fört räkenskap från <sup>25</sup>/<sub>9</sub> 1549. 1544—48 står han i 
lönelängderna bland kammarskrifvarne. <i>RKB</i>.</footnote>. Denne förde sedan uppbördslängderna under
åren 1550—1552 i hufvudsaklig öfverensstämmelse med förut
gällande regler. Med 1553 tillkom en andra uppbördskamrerare,
Simon Nilsson. Erik Matsson och denne förde nu registret
gemensamt<footnote>I stora uppb.reg. är för hvarje post angifvet, om E. M. eller S. N.
uppburit den. — Däremot finnes utdrag ej blott af deras gemensamma 
räkenskap, utan ock af hvars och ens särskilda andel däri. <i>RKB</i>.</footnote>. Huruvida detta äfven var förhållandet under år
1554, kan ej afgöras, emedan endast ett par korta specialregister
för några få månader äro i behåll<footnote>Af S. Nilsson, <i>RKB</i>.</footnote>. År 1555 synes endast en
uppbördskamrerare hafva fungerat, Olof Andersson<footnote>Uppb.reg. bland <i>Handl. ang. Skatteväsendet</i>, I, <i>RA</i>.</footnote>, men 1556

fick han hjälp af Jöns Månsson för restantierna<footnote>Uttog af den förres uppb.reg., restantiereg. af den senare, <i>RKB</i>.</footnote>, och 1557 
samverkade på detta område Jöns Månsson och Måns Olsson. De
hade hvar och en sitt särskilda register för hufvuduppbörden,
men ett gemensamt för restantierna. För 1558 finnes endast
uppbördsbok af Måns Olsson, och 1559 var uppbörden likaledes
anförtrodd åt endast en kamrerare, Israel Tomesson<footnote><i>RKB</i>. — I en öfversikt öfver uppbörden till räntekammaren år 1557
omtalas såsom uppbördsmän utom de två nämnda äfven två andra, men dessa
torde endast hafva haft tillfälliga specialuppdrag i landskapen.</footnote>.

Den terminologi, som lokaliserade endast uppbörden, ej
utbetalningarna, till räntekammaren, höll sig ännu en tid efter
1543. Utgiftskamreraren mäster Arne mottog medlen af Måns
Jönsson i räntekammaren, men det hette ej heller nu, att han
där utbetalade dem<footnote>Utg.reg. af m:r Arne, <i>RKB</i>.</footnote>. Först något längre fram upphörde denna
åtskillnad mellan uppbördens och utbetalningarnas lokalisering,
sannolikt i samband därmed, att uppbördskamreraren själf öfvertog
en del af de senare, medan m:r Arne inskränktes till hofstatens
aflöning. År 1550, då Erik Matsson sålunda, på samma gång han
skötte uppbörden, distribuerade en mängd utgiftsposter, står det
i hans räkenskap uttryckligen, att han utlämnade penningarna
»i räntekammaren»<footnote>»Utg.reg. på alle de penninger, daler och sölf, som E. M. utgifvit
hafver utaf K. M:ts . . . räntekammer». Dessutom utg.reg af m:r Arne. <i>RKB</i>.</footnote>. Därmed hade denna term öfvergått till
att beteckna hela centralkassan i både uppbörd och utgift och
behöll sedan den betydelsen.

Under åren 1551 och 1552 förestod E. Matsson på samma
sätt som 1550 båda sidorna af kassaförvaltningen, och 1553, då
han i uppbörden fick Simon Nilsson till medhjälpare, synes
samma kollegat hafva införts för utgiftsväsendet. Hoffolkets
löner distribuerades dock ännu särskildt, 1551 af m:r Arne,
1552—1553 af Jakob Teit<footnote>Räkenskaper bland <i>RKB</i>.</footnote>. För 1554 och 1555 saknas 
utgiftsräkenskaper<footnote>Endast en utg.längd f. okt. 1554 af J. Teit är i behåll. <i>RKB</i>.</footnote>. 1556 synas uppbörd och utgift hafva varit 
fördelade på skilda händer<footnote>Af O. Andersson finnes ingen utgiftsräkning, men väl en af J. 
Månsson. <i>RKB</i>.</footnote>, men 1557 voro de åter förenade,
likaså 1559<footnote>Utg.reg. af uppbördskamrerarne; för 1558 finnes intet bevaradt. <i>RKB</i>.</footnote>.

Snarast synes sålunda utvecklingen på detta område hafva

tenderat till sammanslutning af kassaförvaltningens olika sidor
hos samma tjänstemän. Dock växlade anordningarna ännu så
starkt, att inga fasta ämbetsposter kunna skönjas.

Under 1550-talets senare del uppenbarar sig en speciell
titel för tjänstemännen i räntekammaren: <sp>räntmästare</sp><footnote>I 1556 års lönelängd för kammarskrifvarne finnes också en »Lasse
Jonsson, und(er)skrifvere i räntemäst(are)kammaren». På permen af den volym,
som innehåller öfversikten öfver 1557 års uppbörd i räntekammaren, är 
antecknadt: »Räntemästere äre Jöns Månsson, Måns Olsson, Sven Biörsson, Hans
Tomesson». Jfr ofvan sid. 120, not 2. — Bland tjänstemännen vid hertig Eriks
hof i Kalmar står föreståndaren för hans »räntekammare» såsom 
»räntemästare». <i>RKB</i>.</footnote>. Den
är, liksom så många andra ämbetstitlar, af tyskt ursprung och
förekom i Tyskland i flera olika betydelser<footnote><sc>Rosenthal</sc>, <i>Gerichtswesen Baierns</i>, s. 288 ff.; <sc>Schottmüller</sc>, s. 61 ff.,
74; <sc>Rachfahl</sc>, s. 343. — Möjligen förekom denna titel redan under den
Pyhyska tiden; jag har dock icke observerat den i dithörande handlingar.</footnote>. Hvad som gifvit
uppslaget till dess införande i den svenska kammarförvaltningen,
är icke bekant.

Ännu förekom den endast mera sällan, omväxlande med
den vanligare äldre titeln kamrerare, men en begynnelse var
dock gjord till markering af skillnaden mellan räknekammare
och räntekammare äfven i tjänstemännens titulatur.

Räntekammarens personal torde i allmänhet hafva 
rekryterats bland kammarskrifvarne i räknekammaren<footnote>Måns Jönsson, Erik Matsson, Jöns Månsson och Olof Andersson hade
alla varit kammarskrifvare. Måns Jönsson står såsom sådan i 1542 års 
lönelängd, <i>Aflön.reg., RA,</i> Olof Andersson i dem för 1553 och föreg. år, <i>RKB</i>. Om
de öfriga se ofvan sid. 109, not 1, 119, not 4. Israel Tomesson står 1557 bland
<i>kansli</i>skrifvarne, <i>RKB</i>.</footnote>. Göromålen voro
ej mera invecklade, än att ingen särskild utbildning behöfdes.

*

I likhet med penningeförvaltningen i räntekammaren 
utvecklades äfven <b>naturaskatternas administration</b>, men ej i
centraliserande riktning. Redan under 1540-talets senare del,
från hvilken emellertid räkenskaperna föreligga i mycket 
ofullständigt skick, finner man vid sidan af Måns Månsson och hans
varuuppbörd i Stockholm äfven uppbördsmän i Lödöse, Kalmar
och Norrköping för respektive Västergötland, Småland och
Östergötland<footnote>Af M. Månsson finnas räkensk. för hans uppbörd och utgift i varor
från åren 1544—46, <i>HVH, RA</i>. 1545—48 hafva Lasse Skrifvare, Erik Bengtsson
och Harald Larsson efter hvarandra uppburit smör från Västergötland i Lödöse
och delvis försålt det genom köpmän i utlandet, 1548 förde Erik Knutsson i
Norrköping räkenskap för »K. M:ts köpmansvaror» från Östergötland, K. M:ts
köpmän B. Diriksson och N. Johansson, borgare i Kalmar, för varor från
Småland och Öland. <i>HVH, KA</i>.</footnote>. De subordinerade på intet sätt under Måns

Månsson, utan intogo hvar för sitt landskap en ställning, som
motsvarade hans. Under följande årtionde blir denna 
fördelning af varuuppbörden fullt tydlig. Henrik Skräddare, Nils
Spetz m. fl. mottogo efter hvarandra de till Stockholm 
ingående varorna<footnote>Register och räkenskaper i a. saml., <i>KA</i>.</footnote>, de kallades K. M:ts <sp>köpmän</sp> i Stockholm<footnote>Titeln förekommer 1552 ff. år i räkenskaperna, kvittenserna m. fl.
handlingar.</footnote>
och hade för sin uppbörd ett särskildt <sp>varuhus</sp> därstädes<footnote>Termen finnes i N. Spetz’ räkenskaper på utgifna partzeler 1553 och
i däremot svarande kvittenser, <i>Kvittensreg., KA</i>. Möjligen är den ännu äldre.</footnote>,
men till detta kommo leveranser endast från Svealandskapen
och Norrland samt Finland. I Lödöse eller Elfsborg fanns en
köpman och ett varuhus för Västergötland och Värmland, i
Kalmar för Småland och Öland, i Norr- eller Söderköping
för Östergötland<footnote>Register och räkenskaper i a. saml., <i>RA</i> och <i>KA</i>. Under 1550-talets
sista år fanns ett särskildt varuhus i Åbo för Åbo län; räkenskap f. 1557, a.
saml., <i>RA</i>.</footnote>.

Strängt taget existerade således icke heller under denna
tid någon central förvaltning af naturainkomsterna, eftersom den
i Stockholm befintliga endast omfattade en del af riket. Så till
vida hade likväl varuhuset därstädes en mera central karakter,
som det närmast anlitades för själfva centralregeringens behof,
hvarjämte också under detta varuhus låg det ojämförligt största
uppbördsområdet och för dess skötsel jämförelsevis vidlyftigare
anstalter måste vidtagas.

Så hade köpmannen i Stockholm ibland en särskild 
medhjälpare för inköpet af utländska varor, till hvilket regelbundet
en betydlig del af de uppburna naturaskatterna gick som 
betalningsmedel<footnote>Såväl i Stockholm som på de andra orterna hade köpmannen register
dels öfver »inländske partzeler», dels öfver »utländske». I Stockholm fördes
emellertid sistnämnda räkenskap 1553 och 1554 gemensamt af N. Spetz och Jakob
Horn, hvilken däremot ej hade att göra med den inländska, 1556 af H. Skräddare
och J. Horn, medan N. Spetz skötte den inländska, 1558—59 af J. Horn och
T. Vastenow. a. saml.</footnote>. Vidare ställdes vissa delar af varuuppbörden i
Stockholm under särskilda tjänstemän, till hvilka då ibland äfven

från de andra varuhusens område ifrågavarande skattepersedel
ingick. Utom kornskrifvaren för spanmålen funnos skrifvare för
järn och andra metaller, salt, skinn, fetalier, o. s. v. Än voro
två eller flera af dessa skattetitlar förenade hos samma skrifvare,
än fanns en för hvarje<footnote>a. saml., <i>RA</i> och <i>KA</i>.</footnote>. Äfven inom den egentliga hofhållningen
användes skrifvare af denna art: kryddeskrifvare, fatbursskrifvare,
kredensskrifvare, sidengewantskrifvare m. fl.<footnote>Jfr ofvan sid. 100, not 4, 111, not 2.</footnote>

För dessa uppstod nu den gemensamma beteckningen 
<sp>ämbetsskrifvare</sp><footnote>Den förekommer i ett uttog på hoflönen af år 1553, <i>RKB</i>.</footnote>. Därunder sammanfattades hela skaran af skrifvare
med dylika särskilda finansiella uppdrag, vare sig de tillhörde
själfva hofstaten eller slottspersonalen i Stockholm eller på andra
orter eller deltogo i den egentliga varuuppbörden, äfven de 
<sp>varuskrifvare</sp>, som biträdde köpmännen. En förteckning på 
ämbetsskrifvarne vid Stockholms slott år 1557 upptar öfver tjugu, en
liknande af 1559 ett trettiotal, och ändock synas icke alla, som
hade med hofhållningen att göra, hafva fått plats i dessa längder<footnote>Den förra finnes i ett löneregister för Stockholms slott, <i>Hofhandl.,
RA</i>, den senare i ett register på varor, som skulle ingå till slottet, <i>HVH,
RA</i>. Här finner man särskilda skrifvare för smör och fett, för hudar och skinn,
för koppar, tenn och bly, för järn och stål, för tran, en kornskrifvare, en 
brödskrifvare, öl-, slakte-, fläskskrifvare, tre fiskskrifvare, två arkliskrifvare, 
skeppsskrifvare, klädeskrifvare, o. s. v. Under rubriken »följe gården efter» stå 
endast tre, medan i en lönelängd för hofvet af 1557, <i>RKB</i>, ämbetsskrifvarne
äro 14.</footnote>.

Till dessa ämbetsskrifvare räknades nu också myntskrifvaren
och den honom närstående Salbergsskrifvaren, skrifvaren vid
silfvergrufvan. Den förre erhöll fortfarande endast sällan order
om direkta utbetalningar<footnote>Exempel på sådana order <sup>24</sup>/<sub>8</sub> 1546, <sup>13</sup>/<sub>1</sub> 1547, <i>RR</i>.</footnote>; i allmänhet ingingo de myntade 
penningarna i räntekammaren eller lämnades till konungen själf.
Åren 1556—57 företogs dock i samband med ryska kriget en
stor myntning i Åbo, och af dessa penningar fick myntskrifvaren
direkt utlämna en stor del till krigsbehof och andra ändamål.
Endast en mindre summa öfverlämnades till räntekammaren<footnote><i>Mynträkensk., KA</i>.</footnote>.

Hela denna kategori af tjänstemän är en karakteristisk
produkt af konung Gustafs regeringssystem, där så liten plats
fanns för verkliga ämbeten, medan den från svenneskaran 
utgångna simpla skrifvareklassen användes i allra största 
utsträckning i alla slags mindre skarpt fixerade uppdrag. Så talrika

som dessa ämbetsskrifvare voro, spelade de en ingalunda 
obetydlig roll i styrelsens maskineri.

*

Den utveckling, som finansförvaltningens organ genomgingo
under denna period, var icke egnad att öka deras själfständighet
i förhållande till konungen. Deras föga bestämda, växlande 
sammansättning, deras lösliga inbördes samband, — allt hänvisade
tydligare än någonsin på konungen såsom den lifgifvande och
sammanhållande kraften.

Konungens ledning af det hela, hans ingripande i både
stort och smått, har också redan i det föregående framträdt. I
de utförliga instruktionerna fick denna ledning ett samladt uttryck,
i de otaliga skrifvelserna till kammarråden och andra 
kammartjänstemän utvecklar den sig i detalj och i alla sina faser. Det
torde vara obehöfligt att ytterligare exemplifiera detta konungens
personliga chefskap för kammarförvaltningen, hvars art 
framstått redan under föregående tid, och som för öfrigt af gammalt
varit af forskare observeradt oeh behandladt<footnote>Se exempelvis <sc>Forssell</sc>, <i>Bidrag</i>, s. 55 f.; <sc>Strinnholm</sc>, III: 398 ff.</footnote>. Den sträckte
sig med samma minutiösa, aldrig tröttnande intresse och samma
häpnadsväckande sakkunskap öfver hela det vidsträckta 
område, där alla dessa kammartjänstemän arbetade, allt ifrån en
kontroll öfver räkenskapsgranskningen, som i beständiga 
anmärkningar och rättelser och skarpa räfster ådagalade sin effektivitet,
till en allt omfattande omtanke om hela mängden af praktiska
förvaltningsärenden, uppbördens indrifvande, fogdarnes inkallande,
skattläggning, varupris, inköp af alla möjliga slag, o. s. v. i 
oändlighet<footnote>Jfr konungens ofvan, s. 113 f., anförda brefväxling med kammarrådet.</footnote>.

Men konungen inskränkte sig icke till att öfvervaka och
kontrollera. Han handlade också i första hand, personligen,
dessa angelägenheter.

Under hela sin regering fortfor han att i egen person 
mottaga ingående inkomster, när han af en eller annan anledning
så fann lämpligt<footnote>Ett stort kvittensregister, innehållande kon:s kvittenser på penningar,
silfver och klenodier, som han mottagit «uti egen persone», gående från 1542
till 1558, finnes i behåll (<i>G. I:s kvittenser, KA</i>). År 1544 föreskrifver kon.,
att M. Jönsson ej skall uppbära några »ovisse partzeler», utan att alla,
som »sådana partzeler hafve», skola skickas till konungen för att inleverera
dem till honom, <i>GR</i> XVI: 417. För 1558 finnes ett särskildt register på de
»ovissa penninger», som kon. »uti egen kongelig persone» mottagit, <i>HRK, KA</i>.</footnote>. Förmodligen gick denna hans personliga 
uppbörd till hans egen kammare<footnote>Det händer fortfarande ofta, att räntekammarens register börja med
uppbörd »af K. M:ts egen kammer» och sluta med ett saldo på det, som 
vederbörande kamrerare »blef K. M:t skyldig».</footnote> eller, såsom den numera ofta hette,
<sp>sölfkammare</sp>. Det talas om en konungens egen kammare
eller sölfkammare både på Stockholms och på Gripsholms slott<footnote>Konungens egen kammer i Stockholm omtalas exempelvis i 
<i>Mynträkensk., KA</i>, f. 1544, 1546, på Gripsholm i a. saml. f. 1545, hans sölfkammer
i Stockholm 1546, på Gripsholm 1556, a. saml. I M. Jönssons uppb.bok f.
1549 omtalas så väl K. M:ts »eget torn» på Gripsholm som hans 
sölfkammare i Stockholm. <i>RKB</i>.</footnote>.
Numera finner man ibland särskilda förtroendemän, ofta från
kansliet, biträda konungen vid dess skötsel<footnote>Bland de medel, som Måns Jönsson år 1549 mottog af konungens
»eget torn», utlämnades en del af denne »personligen», en del af »v. n. fru,
genom Olof Larsson sekreterer», en del »genom Nils Persson och Klemet
Hansson», o. s. v. (<i>RKB</i>), och en förteckning af Rasmus Ludvigssons hand på
åtskilliga poster, som utlevererats »utaf K. M:ts sölfkammer», nämner såsom
närvarande vid utlämnandet vid ett tillfälle R. L. själf, vid ett annat hertig
Erik, J. Månsson, R. L., vid ett tredje h. Erik, Mäster Mårten, J. M., o. s. v.
<i>Mynträkensk., KA</i>. Förutom dessa och likartade mera tillfälliga och 
fragmentariska anteckningar har jag ej heller nu anträffat några räkenskaper för kon:s
egen kammare.</footnote>.

Likaså upptog konungen under sina flyttningar mellan
kungsgårdarna och slotten redovisningar från de lokala 
tjänstemännen för att underkasta dem revision under sitt personliga
inseende, — i allmänhet väl räkenskaper från de trakter, där
han för tillfället befann sig, men säkerligen ibland äfven andra,
hvilkas granskning han ville förbehålla sig själf. En del 
kammarskrifvare fingo biträda vid de tekniska detaljerna i detta 
arbete<footnote>Kon. till kammarrådet <sup>8</sup>/<sub>7</sub>, <sup>27</sup>/<sub>7</sub> 1544, <sup>25</sup>/<sub>1</sub>, april 1545, <i>GR</i> XVI: 469,
500, XVII: 53, 233, till N. Pedersson <sup>19</sup>/<sub>4</sub> 1548, <i>RR</i>. N. P. till en del fogdar
<sup>3</sup>/<sub>1</sub>, <sup>13</sup>/<sub>2</sub> 1550, till Jöns Månsson <sup>6</sup>/<sub>1</sub>, <sup>13</sup>/<sub>1</sub>, <sup>21</sup>/<sub>2</sub> 1550, <i>Konceptboken</i>. Exemplen
kunna naturligtvis mångfaldigas.</footnote>. Äfven uppbördskamreraren fick understundom fullgöra
sitt värf under konungens ögon<footnote>Till L. Organista <sup>20</sup>/<sub>6</sub> (?) 1544, till M. Jönsson <sup>27</sup>/<sub>1</sub> 1545, <i>GR</i> XVI: 417,
XVII: 60; anteckning i <i>N. P:s Konceptbok</i> under sept. 1549: »Item skrefs ock
Botvid (Larsson) till, att inge fogder härefter skulle levere pen:r uti K. M:ts
räntekammer där på Stockholm, utan att de skulle gifve sig med samme
pen(ninga)r till K. M:t.»</footnote>. Det var det personliga 
regementet i renaste form.

Härvid kunde då inträffa, att finansernas centrala 
administration klöfs itu, så att konungen med sina medhjälpare drog
omkring på de vanliga flyttningarna, medan andra 
kammartjänstemän stannade kvar i Stockholm och arbetade här. Den 
enhetlighet i den finansiella förvaltningsapparaten, som den 
ursprungliga organisationsplanen från 1540-talets ingång förutsatt, var
därigenom alldeles bruten. Det samma blef fallet, när 
afdelningar af kammarpersonalen sändes ut i någon landsort för att
här på ort och ställe verkställa revisionsarbetet. Exempel på
en sådan anordning finnas från både 1540- och 1550-talet<footnote>År 1545 befunno sig sålunda N. Pedersson och Hans Tomasson en
tid i Västergötland (ofvan sid. 108), <sup>1</sup>/<sub>4</sub> 1547 fick H. T. instruktion att 
förhöra räkenskaper på Värmdön, <sup>8</sup>/<sub>6</sub> 1547 skrifver kon. till Erik Orgalekare
om det uppdrag af denna art, sont denne hade att utföra, <sup>21</sup>/<sub>9</sub> kallar han 
»kammarskrifvarne . ., så månge de äre nidre i Östergötland», till Stockholm,
<sup>13</sup>/<sub>1</sub> 1551 skrifver han till J. Månsson, att några redovisningsskyldige kunna
»blifve där uti Västerås och göre deres räkenskap» (<i>RR</i>); 1557 befinner sig H.
Tomasson jämte andra kammarskrifvare i Finland, sysselsatt med dess 
räkenskaper (till H. T., <sc>Arvidsson</sc>, IX: 267 ff.).</footnote>.

I dessa fall stannade dock största delen af kammarens
tjänstemän i Stockholm, så att det mesta af finansförvaltningen
koncentrerade sig där. Men ej heller detta var någon 
undantagslös regel. I början af 1544 uttalade konungen i ett bref till
Lars Organista uttryckligen den grundsatsen, att denne och
hans underlydande på intet sätt skulle anse sig vara fast 
stationerade i Stockholm, utan tvärt om helst borde befinna sig på
rörlig fot, flyttande från den ena kungsgården till den andra
med några veckors uppehåll på hvarje, alldeles på samma sätt
som konungen själf med sina medföljande kammartjänstemän på
sitt håll<footnote><i>GR</i> XVI: 64.</footnote>. För tillfället torde detta uttalande icke hafva ledt
till någon påföljd, men ett par år senare var principen 
förverkligad på det fullständigaste sätt. Kammarrådet Nils Pedersson
drog 1549—1550 med kammarskrifvarne omkring både i 
Mälartrakten och i Götaland<footnote>Af hans i <i>Konceptboken</i> intagna skrifvelser äro endast några, från juni,
juli och aug. 1549, daterade Stockholm, de öfriga andra orter: Gripsholm,
Västerås, Ventholmen, Upsala, Svartsjö, Räfsnäs, Stegeborg, Vadstena, Skara.</footnote>, ibland förenande sig med konungens
hof<footnote>D. <sup>27</sup>/<sub>2</sub> 1549 skrifver han från Västerås till Mats Mikelsson, att han
ämnar begifva sig »till K. M:t till Gripsholm», <sup>1</sup>/<sub>2</sub> 1550 har han nyss 
lämnat denne, ty han underrättar J. Bulgrim om att han »icke följer nu K. M:t
länger utan drager till Skara med K. M:ts kammerskrifvere». <i>Konceptboken</i>.</footnote>, ibland på egen hand<footnote>Se föreg. not. Ännu <sup>7</sup>/<sub>3</sub> 1550 hade N. P. icke förenat sig med 
konungen, ty han aflät då från Skara ett bref till denne.</footnote>. I detta fall arbetade den finansiella 
apparaten sålunda på två rörliga afdelningar i landsorten, den
ena under konungens egen, den andra under kammarrådets 
ledning. I Stockholm synas endast några få tjänstemän hafva 
varit kvarlämnade, däribland äfven uppbördskamreraren. Efter
någon tid drogs dock uppbörden till hofvet<footnote>D. <sup>29</sup>/<sub>2</sub> 1549 skref N. P. från Västerås till B. Larsson i Stockholm att
afskicka till Västerås ett par kammarskrifvare. Jfr ofvan sid. 125, not 5.</footnote>.

1550-talets knapphändiga källor innehålla inga 
underrättelser om en dylik fördelning af kammarpersonalen på rörliga 
afdelningar. Om sålunda en sådan numera ej förekommit, torde
detta hafva berott därpå, att efter Nils Pederssons död ingen
ledande kammartjänsteman fanns, åt hvilken konungen ville 
anförtro en dylik verksamhet på egen hand, och att numera oftast
<i>hela</i> personalen, ej blott en del däraf, följde konungen själf<footnote>Liksom det fanns en »kanslibåt», så hade också kammarskrifvarne sin
»kammarbåt». Se exempelvis 1550 års utg.reg., <i>RKB</i>.</footnote>.

Af kammartjänstemännens flyttningar blef en gifven följd,
att de båda begreppen räknekammare och räntekammare så till
vida förlorade sin rent lokala betydelse, som de löstes från 
förbindelsen med Stockholms slott, alldeles på samma sätt som
förut skett med begreppet kammaren. Man talade om 
räknekammaren än på den ena orten, än på den andra, hvarhelst
personalen befann sig<footnote>D. <sup>29</sup>/<sub>1</sub> 1548 infordrade kon. från Stegeborg räkenskaper »hit in i vår
räknekammer» (<i>RR</i>), <sup>29</sup>/<sub>2</sub> 1549 skref N. Pedersson från Västerås till B. 
Larsson att sända kammarskrifvare »hit i kammeren igen», <sup>15</sup>/<sub>6</sub> från Upsala till
Mats Smed att begifva sig »hit till K. M:ts räknekammer», <sup>15</sup>/<sub>7</sub> från Svartsjö
till B. Larsson att sända papper »hit till räknekammerens behof», <sup>15</sup>/<sub>2</sub> 1550
från Skara till några fogdar att inkomma med räkenskaper »hit i K. M:ts
kammer». <i>Konceptboken</i>. — För <sup>9</sup>/<sub>3</sub> 1555 finnes anteckn. i <i>Prot. öfver Eriks 
koncept, RA</i>, om ett bref angående »räknekammerens flyttiande», och följande år
infordras handlingar till räknekammaren i Åbo, <sc>Arvidsson</sc>, IV: 319.</footnote>, och uppbördskamreraren kvitterade de
inkommande medlen såsom levererade i räntekammaren, på 
hvilken plats han än mottog dem<footnote>Kvittenser på uppbörd »i K. M:ts räntekammer», daterade på olika
orter, i <i>Kvittensreg.</i> och <i>Fogderäkensk., KA</i>.</footnote>. Den organisatoriska princip,
som fått uttryck i åtskillnaden dem emellan, var således 
fastslagen, oberoende af den ort, dit den centrala finansförvaltningen
förlades.

Men längre gick ej heller nu betydelseutvecklingen af dessa
termer, vare sig den allmänna, kammaren, eller de speciella,
räknekammaren och räntekammaren. Äfven under denna period

förekom, så vidt bekant är, ingen ansats till att använda dem
såsom kollektivnamn för själfva personalen.

Detta är också helt naturligt. En terminologisk utveckling
i den riktningen skulle förutsätta en organisatorisk, men det har
visat sig, att den utveckling, som faktiskt ägde rum, snarare var af
desorganiserande art. Det enda ämbete, som vid försöket att 
efterbilda utlandets ämbetsverk slagit rot, kammarrådsämbetet, fick
förfalla och ersattes med ytterst svagt markerade ledareuppdrag åt
män inom den lägre personalen. Bland denna kom ämbetsbildningen
ej ens så långt som till ordentlig fixering af skillnaden mellan
kamrerares och kammarskrifvares grader, än mindre till 
konsolidering af några fasta speciella poster. Hela organisationens
enhetlighet iakttogs ej strängare, än att personalen kunde 
fördelas på grupper, som arbetade på skilda orter, oberoende af
hvarandra.

<br>
Vid brytningen med de tyska styrelseprinciperna hade
konung Gustaf endast inom det finansiella området bibehållit
några tämligen svaga organisatoriska element. Under den
följande delen af sin regering försvagade han ytterligare dessa.
Det lilla, som från ansatserna till en central ämbetsorganisation
återstått, blef således äfven det så småningom till väsentlig del
undanträngdt af det återställda rent personliga regementet.

*

<table o c>
<td><big>ANDRA PERIODEN</big>
<td><tab>
<td><h2>Ämbetsorganisationens begynnelser</h2>
<td>(1560—1594)
</table>

<table o c>
<td><big>I.</big>
<td><tab>
<td><h2>Allmänna organisationssträfvanden inom
centralregeringen.</h2>
</table>

Det var ett egendomligt resultat, som framgått ur konung
Gustaf I:s statsordnande arbete: en rekonstruerad konungamakt
af storartadt innehåll och härdad styrka, men utöfvad med de
mest primitiva hjälpmedel och i de enklaste former. Motsatsen
förefaller en senare tids åskådning skärande. För samtiden 
skymdes den genom konungens utomordentliga härskarepersonlighet,
som själf räckte till för allt och sörjde för allt. Men sedan han
gått bort, — måste den ej då träda i dagen?

Gustaf I:s äldste son och efterträdare gick till sin regering
med helt andra förutsättningar än fadern. Gustaf Eriksson hade
växt upp såsom en adelsmans son, han hade såsom ledare för
en stor folkresning tillkämpat sig makten öfver riket och 
slutligen kronan, och han behöll såsom konung med all sin 
kungliga själfkänsla och myndighet en enkelhet i uppträdande och
åskådningssätt, som påminde om den forne simple adelsmannen
och folkledaren-riksföreståndaren. Genom fyra årtiondens 
mödosamt arbete hade han hopsamlat kronans splittrade maktmedel
och förvärfvat nya, bit för bit och med egna händer hade han
uppbyggt sin kungliga myndighet, och omedelbart, med egna
händer tryggade, häfdade och utöfvade han den. Erik åter var
boren arftagare till denna myndighet, som vid hans trontillträde
var fast rotad och nästan allsvåldig inom samhället, han hade
insupit hela den känsla af utomordentlig härskarehöghet, som
förband sig med egenskapen af Sveriges förste arfkonung, hade,
som en kronans arftagare anstod, blifvit uppfostrad i tidens 
högsta bildning, den lysande renässanskulturen, och med den 
tillägnat sig en smak för yttre prakt och glans, hvilken gick vida
utöfver hvad som under Gustafs tid betraktats såsom kunglig
ståt<footnote><sc>Schück</sc>, I: 495 ff.</footnote>. Hans maktanspråk voro kanske i sak ej större än faderns,
ty de kunde ej vara större, men de framträdde på ett annat
sätt, i en annan ton, med andra later.

I den nye konungens personliga daning fanns dessutom ett
grunddrag, som starkt afvek från faderns. Så väl Erik som
Johan hade en teoretiserande, konstruerande anläggning, som
var den grundpraktiske kung Gösta främmande. Den yttrade
sig hos Johan mest i ett rent teoretiskt intresse, hans teologiska
spekulationer, hos Erik i en med hans sjukligt uppjagade 
misstänksamhet sammanhängande sträfvan att i förväg beräkna alla
eventualiteter för den verksamhet hans tjänare hade att utföra,
att genom föreskrifter, som efter dessa beräkningar konstruerats
upp för olika fall och för alla enskildheter, försäkra sig om sina
afsikters förverkligande. Ytterligt detaljerade skriftliga 
instruktioner blefvo en genomgående form för Eriks uppdrag åt sina
högre och lägre organ<footnote><sc>Forssell</sc>, <i>Historia</i>, I: 61 f.</footnote>.

I denna äflan att genom skriftligt fixerade instruktioner
reglera hvarje arbete i statens tjänst låg redan i och för sig en
organiserande tendens. Arfkonungens och renässansfurstens 
strafvan efter mera grandiosa former för den kungliga värdighetens
yttre framträdande pekade likaledes utöfver den primitiva 
ordning, hvari det personliga konungadömet hittills rört sig. 
Personskiftet på tronen måste komma att medföra förändringar i
hela regeringens karakter.

*

Förslaget om hofråd af år 1557 vittnar om att Erik redan
såsom tronföljare hade blick för behofvet af nya centrala 
förvaltningsorgan<footnote>Se ofvan sid. 68.</footnote>. En annan handling från tiden före hans 
tronbestigning belyser från annan synpunkt hans uppfattning om
hvilken yttre apparat som höfdes den kungliga värdigheten.
Det är en tydligen på hans befallning uppsatt förteckning öfver
det följe, som han ville hafva med sig på den planerade 
friarefärden till England<footnote>»Register och ordning uppå min nådigste herre och utvald konungs
hoffolk, som Hans Nåde gärna vill hafva med sig till Engeland, och är stäldt
uppå K. M:ts nådige behag», tvänne handskrifter utan datum och underskrift
bland <i>Hofhandl., RA</i>. Den ena är efter en afskrift i <i>Palmsk. Saml.</i>, VI: <sc>xvii</sc>: 561,
<i>U. U. B.</i>, tryckt af <sc>Fant</sc> i <i>Observationes selectæ</i>, V: 43 f., med en mindre felaktighet
(bland »kökemästare» har en, Lasse Persson, förbigåtts). Den andra 
öfverensstämmer i fråga om de sex första värdigheterna och deras innehafvare med
denna, men företer sedan flera olikheter; den upptar bl. a. betydligt flera 
personer och titlar, såsom secretarii, kammerjunkere, underkammerlin, 
småsvenner, o. s. v. — Tidpunkten för dessa aktstyckens tillkomst framgår af 
ingressen, som äfven ger vid handen, att de i föreliggande skick torde härröra från
någon Eriks tjänare, förmodligen en kanslimedlem.</footnote>. Flera af rikets förnämsta män hafva här

uppförts med ståtliga titlar: Peder Brahe såsom »öfverste 
hofmästare och sekrete råd», Svante Sture som »öfverste marskalk»,
Birger Nilsson (Grip) som »öfverste amiral», Gustaf Johansson
som »öfverste kammerlin», Gabriel Kristersson (Oxenstjerna) som
»öfverste räntmästare». Andra män af framstående ätter äro
upptagna såsom »vice marskalk», »under-hofmästare», 
»under-amiral» samt i andra lägre värdigheter, och slutligen finner man
poster för den personliga uppvaktningen: stallmästare, 
funktionärer vid taffeln, köksmästare, o. s. v.

Titlarna kunde naturligtvis här ej gärna beteckna 
ämbetsvärdigheter i egentlig mening, utan måste hufvudsakligen hafva
afsett att förhöja den yttre glansen af den kunglige friarens svit.
I och för sig äro dock de flesta af dem namn på ämbeten af
olika slag. Med ett eller annat undantag torde de hafva varit
kända i Sverige redan tidigare, men åtminstone de viktigaste
voro ej i bruk under konung Gustafs sista år, och allt talar
för att de nu upptagits efter främmande mönster<footnote>Om hofmästareämbetet i Sverige jfr ofvan sid. 7, 17, 53, 90; projektet har
den tyska formen »Hofmeister». Om marskalktiteln se ofvan sid. 7, 17, 79, 90, om
amiraltiteln <sc>Zettersten</sc>, s. 33 f.. »Kammerlin» omtalas icke under konung Gustafs
tid i Sverige, så vidt jag har mig bekant, men synes i Tyskland hafva 
betecknat en uppvaktande i konungens »kammare» (ej att förblanda med den 
finansiella »kammaren»), en kammartjänare af högre eller lägre ordning (<sc>Krusch</sc>,
I: 301, II: 48, o. s. v.). Jfr det engelska »chamberlain».</footnote>. Den 
blifvande svenske konungen hade således sin uppmärksamhet fästad
vid de högre och lägre värdigheter, som annorstädes omgåfvo
tronen, och ville införa dem i sitt hof.

För tillfället torde denna tanke ej hafva kommit till 
utförande. Intet antyder, att konung Gustaf gillat eller bekräftat
projektet, eller att dess titlar verkligen applicerats på Eriks följe,
när denne i aug. 1560 anträdde sin färd. Denna afbröts genom
den gamle konungens död, innan Erik ännu lämnat Sverige.

Af den allmänna åskådning, enligt hvilken alla 
regeringsorgan voro konungens enskilda, ej statens tjänare, måste det
blifva en själfklar följd, att vid en regents död alla af honom gifna

tjänsteuppdrag förlorade sin kraft, så att det ankom på den nye
regenten att afgöra, om han ville upptaga sin föregångares 
tjänare såsom sina eller icke<footnote>Jfr <sc>Krusch</sc>, I: 230, II: 41, 43.</footnote>. Tydligare än någonstädes gällde
detta i Sverige, där dylika uppdrag ännu i allmänhet hade så
obestämd karakter. Å andra sidan var det dock naturligt, här
som annorstädes, att vid ett tronskifte den nye konungen i 
regel faktiskt hos sig anställde de flesta af de förut varande 
tjänstemännen.

Så skedde också vid detta tillfälle.

<b>Rådet</b> hade af gammalt plägat öfvergå från en konung till
hans efterträdare<footnote><sc>E. Hildebrand</sc>. <i>Statsförfattn:s historia</i>, s. 115.</footnote>, och Erik synes hafva bibehållit konung Gustafs
rådsherrar vid deras rådsvärdighet, så vidt man kan se, utan
att formligen bekräfta denna. Äfven titeln sekrete råd 
förekommer strax efter tronskiftet för Per Brahe, Sten Eriksson och
Svante Sture, ehuru intet slags uttrycklig stadfästelse omtalas<footnote>Den användes för herr Svante i ett förlän.bref af <sup>27</sup>/<sub>10</sub> 1560 — »vår tro
man och öfverste sekrete råd» (<i>Erik XIV:s koncept, RA;</i> jfr ett bref af <sup>24</sup>/<sub>11</sub>
1560: »vår käre herr Faders tro man och sekretere råd», <i>RR</i>) — samt <sup>18</sup>/<sub>1</sub>
1561, <i>E. XIV:s koncept</i>, och han för den själf i ett af honom utfärdadt pass,
dat. <sup>26</sup>/<sub>2</sub> 1561, <i>Ståth:s på Sthlm brefväxl., RA</i>. För P. Brahe förekommer den
i förlän.bref af <sup>22</sup>/<sub>1</sub> och <sup>7</sup>/<sub>3</sub> 1561, <i>E. XIV:s koncept</i>, <sup>18</sup>/<sub>4</sub> 1561, <i>Kungl. bref, KA</i>,
o. s. v.; för Sten Eriksson exempelvis i en fullmakt af <sup>16</sup>/<sub>1</sub> 1561, <i>RR</i>. För G.
Olsson har jag icke anträffat den.</footnote>.

Den egentliga förvaltningspersonalen i kansli och kammare
synes likaledes hafva från den aflidne konungens tjänst trädt in
i den nyes, men i fråga om denna finnas verkligen antydningar,
att en bestämd ny anställning ansetts erforderlig<footnote>D. <sup>16</sup>/<sub>10</sub> 1562 anklagades inför kon:s nämnd en skrifvare P. Poitz för
att han strax efter kon. Gustafs död utlämnat varor från varuhuset, ehuru
»honom med rätte hade bort slute varehuset igen och sig med inge partzeler
befatte, förrän han hade fått där någen besked uppå ifrå högstb:te K. M:t . . .
. . . ; synnerligen hade han latet Ezechiæ Giphardt bekomme på sin 61 års
beställung (som på den tid icke uti någon tjänist hos högstb:te K. M:t var) . . . .»
(jfr ofvan sid. 102 f.). I sitt försvar sade han sig icke hafva haft för afsikt
att utlämna något från varuhuset efter kon. Gustafs död, »in till dess 
högstb:te K. M:t (Erik) hade kommet personligen tillstädes», men af dennes 
förtroendemän hafva fått order att göra det. <i>Erik XIV:s nämnds dombok</i>, s. 61 ff.</footnote>. Därvid 
tillkom också en nyhet af stort intresse. De mera framstående
tjänstemännen i det svenska kansliet och i kammaren erhöllo
beställningar, som hitintills endast användts för utländingar<footnote>I ett »Register på de beställinger, som . . . Erik XIV . . . . hafver 
utgifve latet utaf H. K. M:ts . . . kansli anno 60 och 61», finner man en mängd
medlemmar af det »svenske kanseli»: M:r Mårten, Lasse Knutsson, Olof 
Larsson, M. Jönsson, G. Persson m. fl., samt tjänstemän i kammaren: Erik 
Matsson, J. Månsson m. fl. <i>Hofhandl., RA</i>.</footnote>.

Dessa beställningar böra enligt sin natur hafva gifvits skriftligen,
ehuru några beställningsbref ej anträffats, och på vanligt sätt
hafva innefattat bestämmelser om vederbörandes hufvudsakliga
åligganden och löneförmåner. Att sålunda nu äfven de svenska
tjänstemännens ställning i någon mån närmare fixerades, vittnar
otvetydigt om att den nye konungen hade sinne för en fastare
reglering af de allmänna tjänsteförhållandena. Man gjorde 
principiellt en skillnad mellan beställningsmännen i kansli och 
kammare och de tjänstemän därstädes, som icke hade beställningar
samt i följd däraf ej heller fixerade lönerättigheter (och 
skriftligen bestämda tjänsteplikter)<footnote>I nämnda register heter det efter uppräknandet af kansliets 
beställningsmän: »De andre substituter uti Kanzliet hafve inge beställinger, uten den
årslön K. M. dem nåd(igs)t synes efterlåte», och likaledes efter förteckningen
på beställningarna i kammaren: »De andre kammerskrifver hafve årslön, efter
som de kunna göra skäl före».</footnote>.

Med trontillträdet hade Erik också fått tillfälle att 
förverkliga tanken om höga ämbetsvärdigheters upprättande, och detta
på en mindre tillfällig basis än en anordning blott för en utrikes
resa. Inom kort uppträda flera dylika ämbetstitlar. Svante
Sture nämnes marsk<footnote>Anförda förlän.bref af <sup>18</sup>/<sub>1</sub> 1561.</footnote>, Gabriel Kristersson öfverste räntmästare<footnote>Kon. till G. Kr., öfverste räntemästere, <sup>7</sup>/<sub>4</sub> 1561, <i>Erik XIV:s koncept</i>.</footnote>,
alldeles såsom det stått i det anförda projektet. Dessutom blef
Nils Göransson (Gyllenstjerna) kansler<footnote>Förlän.bref för N. G., kansler, <sup>11</sup>/<sub>11</sub> 1560, <i>RR</i>. Jfr nedan kap. II.</footnote>, och vid Eriks kröning
i juni 1561 var det åtminstone ifrågasatt, att Per Brahe skulle
officiera såsom öfverste hofmästare<footnote>I ett förslag till ». . . ämbeter och officia . . . . till K. M:ts kongl.
kröning», utan datum och underskrift, står främst »K. M:ts och riksens öfverste
kö(ke)mäster eller hofmästere H(err) P(eder) B(rahe)». En annan handskrift,
som att döma af ingressen synes innehålla en reviderad, möjligen af konungen
fastställd lista på dessa »de förnämste ämbeter» vid kröningen, har emellertid
endast titeln »öfverste kökemäster» med Gabr. Kristersson som innehafvare,
ej någon »hofmästare». (<i>AH, RA</i>. Det förra i afskrift i <i>Engestr. saml.</i>, 4:o
I: <sc>I</sc>, <i>K. Bibl.</i>)</footnote>. En samtida berättare 
omtalar också, att så skett<footnote>S. Fischers beskrifning på H. Normans ambassad, <i>Hist. Tidskr.</i> 1885,
s. 271, 275.</footnote>.

Om karakteren af dessa värdigheter saknas till en början

alla närmare underrättelser. Några fullmakter eller instruktioner
känner man icke.

Det dröjde dock icke länge, innan konungens idéer på
detta område fingo ett samladt och mera otvetydigt uttryck.
Från senare delen af 1561 eller början af 1562 föreligger 
nämligen ett vidlyftigt aktstycke, som innehåller ett systematiskt
reglemente för hela den centrala hof- och statstjänstens 
uppdelning på en mängd ämbeten. Det är konung Eriks bekanta
<b>hofordning</b><footnote>Se bil. I. — Jfr <sc>Dalin</sc>, III: <sc>I</sc>: 618 ff.; <sc>Forssell</sc>, <i>Historia</i>, I : 112, not;
<sc>E. Hildebrand</sc>, <i>Statsförfattn:s historia</i>, s. 264.</footnote>, enligt ingressen afsedd att lämna föreskrifter för
K. M:ts gode män, ridderskap och adel samt alla andra 
hoftjänare om hvad de i sitt kall och ämbete hafva att iakttaga.
Termen hofordning står således här i en annan betydelse, än
vi förut anträffat den; den betecknar ej en kunglig gårdsrätt,
en ordningsstadga för konungens hoffolk, utan en akt rörande
organisationen af centrala ämbetsposter af olika slag<footnote>Äfven i den gamla betydelsen användes dock termen vid denna tid;
se Erik XIV:s »hofordning» eller gårdsrätt, <sc>Schmedeman</sc>, s. 34, och i flera 
handskrifter bland <i>Hofhandl., RA</i>.</footnote>. Så som
ingressen till detta aktstycke är formulerad, skulle den, 
bokstafligen tolkad, möjligen kunna synas gifva vid handen, att 
hofordningen verkligen hade gällande kraft. I den nu föreliggande
redaktionen finnes dock icke något direkt uttryck för en 
kunglig stadfästelse, och ej heller har det lyckats att uppleta något
fall, då hofordningen annorstädes otvetydigt åberopas såsom
gällande<footnote>I en instruktion för en tillförordnad regering i Stockholm, dat. <sup>1</sup>/<sub>11</sub>
1563 (<i>Sk. H.</i> XXVII: 63; jfr nedan sid. 144) heter det, att om kammarrådets
ämbete »förmäles uti hofordningen». Det är emellertid omöjligt att afgöra,
om härmed just ifrågavarande aktstycke åsyftas. Faktiskt saknas i detta, 
sådan texten nu föreligger, hvarje instruktion för kammarrådet, men otänkbart
är icke, att en sådan ursprungligen däri ingått. Se bilaga I.</footnote>. Under sådana förhållanden blir det vanskligt att
starkare urgera ordalydelsen i ingressen, hvars ursprung ej kan
utredas, och enbart på grund af den tillerkänna hofordningen
rang af fastställd statsakt. Det <i>kan</i> också tänkas, att 
handlingen endast utgör ett förslag, ehuru detta affattats under 
förutsättning af konungens godkännande. Obestridlig är i alla 
händelser dess autenticitet såsom en formulering af konungens 
organiserande idéer.

Främst i raden af funktionärer sätter hofordningen en
<sp>öfverste hofmästare</sp>, grefve Peder Brahe. Denne skulle

biträda konungen i viktiga ärenden, särskildt sådana af fredlig
art, och när han å dennes vägnar något befallde, skulle alla
visa honom hörsamhet. Uppenbarligen är det den sedan Ture 
Jönssons tid obesatta rikshofmästarevärdigheten, som härmed 
återupplifvas, blott med en förstärkning af titeln till »öfverste» 
hofmästare i enlighet med den af Pyhy införda terminologien. 
Emellertid torde det också hafva varit meningen, att den nye öfverste
hofmästaren skulle få förrätta verklig tjänst vid hofvet i helt
annan utsträckning, än rikshofmästaren på sin tid hade gjort;
man förutsatte till och med, att han regelbundet skulle vara hos
konungen tillstädes. Endast vid synnerligt förfall finge han lämna
hofvet, och skulle då alltid en af de närmaste följande 
dignitärerna träda i hans stad och ställe.

Den förste af desse var <sp>riksens marsk</sp>; Svante Sture
står antecknad såsom sådan. Marsken borde i alla krigssaker
intaga en ställning, motsvarande öfverste hofmästarens i fredliga
värf, anskaffa förråd, hålla krigsfolket i lydnad, sörja för dess
besoldning och förläggning. Ovisst är, om man för honom tänkt
sig någon stadigvarande tjänstgöring; det befanns nämligen nödigt
att särskildt föreskrifva, att han vid krigsutbrott skulle inställa
sig hos konungen. Emellertid innebär instruktionen otvetydigt
ett försök till modernisering af det gamla marskämbetet. Men
på samma gång man sålunda ville göra detta mera effektivt i
administrativt hänseende, återknöt man ock dess ursprungliga
förbindelse med själfva hofceremonielet: marsken skulle leda alla
slags ryttarelekar och tornerspel vid hofvets fester, i allmänhet
hafva inseende med anordningen af alla högtidligheter vid 
detsamma, med ceremonierna vid främmande sändebuds 
mottagande, o. s. v.

Dylika hofsysslor ålades också <sp>öfverste kamereren</sp>
— Sten Eriksson<footnote>Se bilaga I, p. 3, noten.</footnote> — och blefvo för honom afgjordt hufvudsak.
Medan endast en obestämd erinran ägnas åt hans allmänna 
rådgifvareplikt, talas för öfrigt ej alls om några administrativa 
åligganden i egentlig mening, men väl om att han skulle sörja för
husrum och underhåll åt främmande sändebud, tillse, att dessa
erhölle audiens och afsked, ansvara för de kungliga gemakens
tillbörliga dekorering och möblering vid festligheter, o. s. v.

Öfver hufvud taget voro dessa tre ämbeten tämligen svagt
reglerade och skilja sig icke mycket från de gamla aristokratiska
titulärvärdigheterna. Detta visar sig också i en bestämmelse,
att åtminstone en af de tre dignitärerna alltid skulle vara hos
konungen tillstädes och vid behof sköta äfven den eller de 
frånvarandes åligganden. Det kom tydligen icke i fråga att 
föreskrifva, att de alla skulle ovillkorligen regelbundet tjänstgöra sida
vid sida.

Mera konkret framträder bilden af <sp>öfverste 
räntmästaren</sp>. Hans ämbete var af finansiell natur och bör därföre 
lämpligen betraktas i samband med kammarförvaltningens speciella
utveckling<footnote>Se nedan kap. III.</footnote>.

De fyra nu angifna, öfverste räntmästaren och de tre 
föregående, skulle kallas <sp>sekrete råd</sp> och aflägga en särskild 
förbindelse att hemlighålla hvad konungen i förtroende meddelade
dem. Titeln sekrete råd bands sålunda här vid vissa 
värdigheter, och en speciell tysthetsförpliktelse ålades dess innehafvare
utöfver den allmänna rådseden. Det var såsom stadgande en
nyhet, ehuru det faktiskt så till vida icke medförde någon 
egentlig förändring, som just de män, hvilka stodo antecknade såsom
innehafvare af de tre förstnämnda ämbetena, redan förut voro
sekrete råd. På liknande sätt förhåller det sig med den följande
bestämmelsen, att dessa sekrete råd skulle sammanträda till 
särskilda öfverläggningar, när konungen önskade förelägga dem
någon viktigare fråga. Det var ett lagfästande af den praxis,
att de förnämsta rådsherrarne, sekrete råden, framför andra 
anlitades i viktigare ärenden.

Denna trängre korporation af sekrete råd för hemliga 
frågor får en ytterligare belysning genom den följande punkten.
Här stadgas nämligen för de dagliga, löpande regeringsärendena
en annan, fast konselj. Till denna rådskorporation skulle tolf
män förordnas, af hvilka alltid minst sex borde vara hos konungen
tillstädes och hålla dagliga sammanträden i en dem anvisad 
kammare. En sekreterare skulle mottaga konungens propositioner
och föredraga dem för rådet samt jämte en medlem af detta
inför konungen afgifva berättelse om öfverläggningarnas resultat.
Rådet borde också föreslå personer till utförande af de åtgärder,
som det tillstyrkte konungen att vidtaga.

Den egentliga administrativa konseljen skulle alltså verka
oberoende af sekrete rådens extraordinära sammanträden. 
Bestämmelserna om dagliga sessioner med föredragande, formliga
beslut och relation inför konungen gå vida utöfver hvad som
förut, äfven 1557, i Sverige kommit i fråga på detta område. I
motsats mot hvad som föreslagits sistnämnda år, synes det nu
hafva varit själfva riksrådet, som på detta sätt skulle tjänstgöra<footnote>Detta synes framgå af punktens affattning: att — jämte sekrete råden
— några flera gode män skulle vara »i rådet med», att föredraganden skulle
framlägga propositionerna »in för rådet», o. s. v. Namnen på de tolf äro ej
införda.</footnote>.
Titeln hofråd användes icke.

Efter denna punkt kommer en instruktion för två nya 
fackämbeten för flottans förvaltning, <sp>öfverste amiral</sp> och 
<sp>underamiral</sp>. Den innebär ett uppslag till en organisatorisk 
utveckling inom denna hittills ej alls organiserade förvaltningsgren
och hör därföre närmast till dess sålunda begynnande speciella
historia<footnote>Se nedan kap. IV.</footnote>.

Punkten om amiralerna är i hofordningens nu föreliggande
text den sista, som har afseende på den egentliga 
förvaltningsorganisationen. Sedan följa uteslutande bestämmelser om 
hoffunktionärer i inskränkt bemärkelse. Emellertid finnes i 
handskriften en betydlig lucka just efter den afdelning, som handlar
om amiralerna<footnote>Se bilaga I.</footnote>, och allt talar för att de förlorade delarna 
åtminstone delvis rört verkliga administrativa centralämbetsmän.
Man tänker härvidlag särskildt på kansler och kammarråd, som
ej alls äro berörda i hofordningen, sådan den nu föreligger.

Af hoffunktionärerna är det endast de förnämsta, 
kammarjunkarne, som hafva något intresse för statsförvaltningen. 
Hofordningen ifrågasätter nämligen, att kammarjunkarne skulle kunna
tjänstgöra äfven inom detta område: det talas icke blott om att
de skulle alltid uppvakta konungen och vid tåg åtfölja honom i
harnesk och vapen, utan också om att några af dem lämpligen
kunde brukas i ämbeten, ja i rådet<footnote>»Deres ämbete är alltid vare tillstädes uti K. M:ts presente-kammer,
synnerligen om morgonen, när K. M:t står upp, och skole de jämt följe
efter hvart H. K. M:t går. . . . . Utaf desse kunne ock vare någre uti rådet,
såsom förberördt är, och eljest uti kongelige ämbeter blifve brukede.»</footnote>. De öfriga hafva 
uteslutande rena uppvaktningssysslor.

<br>
Att konung Eriks hofordning tillkommit efter utländska
förebilder, lider intet tvifvel. Själfva idén till den samma är
med all säkerhet hämtad från Tyskland, där hofordningar i 
betydelsen af organiserande reglementen för ämbeten i det furstliga

hofvet af gammalt voro vanliga<footnote>Jfr <sc>Schmoller</sc>, s. 63; <sc>Rosenthal</sc>, <i>Gerichtswesen Baierns</i>, s. 239,
250 f.; <sc>Spahn</sc>, s. 65, not.</footnote>. Rådskorporationernas 
organisation ansluter sig tydligt till det tyska systemet<footnote>Jfr ofvan sid. 41, 52.</footnote>, och 
måhända hafva äfven de särskilda värdigheterna konstruerats och
instruerats efter tyska modeller. Framför allt förefaller detta
sannolikt i fråga om dem, som — frånsedt Eriks projekt af 1560
— ej förut förekommit i Sverige: öfverste kamereren, öfverste
räntmästaren, amiralerna.

Hofordningen betecknar afgjordt ett steg utöfver det rent
personliga regementets ståndpunkt. För första gången sedan
Pyhys tid var ämbetsprincipen här otvetydigt upptagen och lagd
till grund för en organisation af konungadömets närmaste 
hjälpmedel.

Vid denna organisation bibehölls dock i ej ringa mån den
traditionella förbindelsen mellan stats- och hoftjänst. Ej nog
med att hofordningen omfattade både förvaltningens och 
uppvaktningens funktionärer utan att göra någon principiell 
åtskillnad dem emellan; äfven hos samma ämbete förenades plikter af
både det ena och det andra slaget. Så var särskildt 
förhållandet med marskens, öfverste kamererens, kammarjunkarnes 
värdigheter. Detta var med hänsyn till det svenska 
konungadömets hittillsvarande karakter helt naturligt. Äfven i Tyskland
synas för öfrigt liknande förhållanden mångenstädes hafva 
kvarstått vid denna tid<footnote><sc>Schmoller</sc>, s. 63; <sc>Rosenthal</sc>, <i>Gerichtswesen Baierns</i>, s. 237.</footnote>.

<br>
Med hofordningen kan sammanställas ett <sp>hofregister</sp>,
äfven det odateradt, men synbarligen härrörande från ungefär
samma tid, slutet af 1561 eller år 1562<footnote><i>Sandb. Saml.</i>, Ä 2162, <i>KA</i>. Hofregistret kan ej vara tillkommet 
tidigare än slutet af sept. 1561, ty det upptar såsom »öfverste kammarråd» Ture
Pedersson och Bengt Gylta, som först vid denna tid erhöllo sagda ämbete
(Kon. till Gabriel (Kristersson) och H. Klasson <sup>26</sup>/<sub>9</sub> 1561, <i>RR</i>), och ej senare
än 1562, ty det har såsom »penningemästare» Jon Eriksson, som ej innehade
denna post längre än till 1562 års slut (se om titeln penningemästare nedan
kap. III, om räntekammaren). Jfr <sc>Forssell</sc>, <i>Historia</i>, I: 118.</footnote>. Det är en längd 
öfver ämbeten och poster i hofvet och dessas innehafvare, utan
instruktioner. Hofregistrets karakter är ej tydligare än 
hofordningens. Det finnes ingen uppgift om hvem som uppsatt det
och efter hvilka grunder detta skett, och man kan därföre ej
afgöra, om det endast utgör ett förslag, afseende att visa, huru

en systematisk ämbetsorganisation skulle kunna taga sig ut i sin
helhet, eller om det är att anse som en förteckning öfver 
funktionärer, som faktiskt förefunnos. I alla händelser måste registret
hafva sitt intresse, särskildt för en jämförelse med hofordningen.

Här återfinnes hela raden af hofordningens 
ämbetsvärdigheter, och till dem komma dessutom åtskilliga andra. I registret
stå sålunda först och främst öfverste hofmästare (Peder Brahe),
marsk (Svante Sture), öfverste amiral (Birger Nilsson), <sp>öfverste
kammerlin</sp> (Gustaf Johansson eller Sten Eriksson) och 
<sp>tesaurarius summus</sp> (Dionysius Beurreus); — de två sistnämnda
titlarna motsvarade tydligen hofordningens öfverste kamerer och
räntmästare. Vidare uppräknas kammarjunkare, bissere, skänker,
kammartjänare, o. s. v. Utom dessa i hofordningen omförmälda
funktionärer upptagas här äfven dels kansler och kammarråd,
dels underhofmästare — tre till antalet —, undermarsk och 
underkammerlin. Medan hofordningen ger amiralsämbetet en dubbel
representation i öfverste amiralen och underamiralen, tillgodoser
hofregistret således på detta sätt äfven tre af de andra höga
ämbetena. Ändtligen tillkomma ej blott kansliets och 
kammarens lägre tjänstemän, utan också en hel mängd hofbetjänte af
olika slag ända ned till barberare, brödsvenner och fatsvenner.

Hvilken hofregistrets urkundliga karakter än må vara, ger
det tydligen uttryck åt samma organiserande idéer, som 
framkallat hofordningen. Dessa hafva till och med här i en och
annan detalj blifvit ytterligare utförda.

<br>
Frågan blir då, i hvad mån de organiserande idéerna också
blifvit praktiskt tillämpade.

Någon öfverste hofmästare omtalas, så vidt bekant är, icke
under denna tid. Per Brahe vetes icke hafva fört titeln, än
mindre hafva uppburit några mot den svarande ämbetsplikter.

Däremot framträder i början af år 1562 frälsemannen och
riksrådet Knut Knutsson och längre fram på året frälsemannen
Lars Persson såsom hofmästare<footnote>De uppträdde såsom åklagare inför kon:s nämnd, den förre ultima
febr. 1562, den senare 16 och 19 aug. <i>Erik XIV:s nämnds dombok</i>, s. 21, 50.</footnote>. I hofregistret hörde dessa båda
till underhofmästarne.

Säkerligen var också deras ämbete af lägre rang och 
betydelse än öfverste hofmästarens enligt hofordningen, om äfven
i titulaturen gradationen »under»-hofmästare bortföll<footnote>Att den bortföll, är ju förklarligt nog, om någon öfverste hofmästare
ej tillsattes; den blef i så fall obehöflig.</footnote>. Detta 
framgår tydligt af en instruktion, som af allt att döma ursprungligen
varit afsedd för detta (under-)hofmästareämbete, ehuru äfven i den
hofmästaretiteln i allmänhet användts utan närmare bestämning.
Instruktionen, som är odaterad, kan med tämligen stor 
sannolikhet hänföras till år 1563<footnote>Den finnes bland <i>Hofhandl., RA</i>, i samtida, renskrifven text — i hvilken
dock åtskilliga ändringar gjorts — och saknar så väl underskrift som annan uppgift
om sitt ursprung. Handligen synes först hafva haft rubriken »Under-Hofmäster»,
men denna är öfverkorsad och i stället har ofvanför texten antecknats: »Öfverste
hofmästere(!) herr Gören Fincke, honom till hjälp Lasse Persson, herr Knut 
Knutsson». En senare hand har på andra kanten tillskrifvit »Hofmästereämbetet».
I själfva instruktionen talas i allmänhet om »hofmästeren», endast på ett ställe
om »underhöfmästeren». För dateringen har man först och främst att hålla
sig till en på tal om hofmästarens uppsikt öfver främlingar vid hofvet inflickad
varning mot sådana, som endast komma för att utspana landets förhållanden,
»sådane som den Petratius a Rosa var». Som denne ej synes hafva lämnat
Sverige förr än tidigast i dec. 1562 (<sc>Ödberg</sc>, <i>Tidsbilder</i>, s. 71—74), bör detta
blifva den ena tidsgränsen. Då å andra sidan de antecknade hofmästarne äro
de samma som underhofmästarne i 1561/62 års hofregister, medan däremot i
några senare register från slutet af 1563 eller början af 1564 (jfr nedan sid. 145)
helt andra personer stå under denna rubrik, kan instruktionen ej gärna vara 
tillkommen efter sistnämnda tidpunkt. (Det är denna instruktion, som i en något
vårdslös afskrift ingår under rubriken »Öfverste hofmästere» i »hofordningen»
bland H. Bjelkes saml.; se bil. I. Här saknas dock några meningar i slutet.)</footnote>.

Här stadgas, att två hofmästare alltid skola finnas samtidigt
och tjänstgöra alternerande, hvar sitt fjärdedels år. Sedan följer
en synnerligen vidlyftig redogörelse för deras åligganden, af hvilken
endast hufvuddragen här må meddelas. Hofmästaren skulle vaka
öfver ordning och skick vid hofvet, gårdsrättens iakttagande och
hoffolkets allmänna uppförande. Han skulle svara för den 
kungliga taffelns tillbörliga skick och tillse, att de vid den 
tjänstgörande funktionärerna uppfyllde sina skyldigheter. När 
konungen vore stadd på resor, skulle han sörja för hofvets 
inkvartering och underhåll. Det ålades honom att noga bevaka alla
misstänkta främlingar, som sökte innästla sig vid hofvet. 
Ankomme någon framstående man eller något främmande 
sändebud, skulle hofmästaren mottaga dem och vederbörligen 
inkvartera dem.

Den hofmästare, som denna instruktion konstituerar, är 
tydligen endast en chef för hofstaten i inskränkt bemärkelse och
skiljer sig otvetydigt från den öfverste hofmästare, som enligt

hofordningen skulle blifva rikets främste administrative 
ämbetsman och stordignitär. Hofmästareämbetet, som i Tyskland 
utvecklats till så många olika former<footnote><sc>Seeliger</sc>, <i>Hofmeisteramt;</i> jfr ofvan sid. 53.</footnote>, klöf sig äfven i Eriks 
organisationsplaner på två poster, som väsentligt skilde sig från 
hvarandra<footnote>Äfven en tredje art af hofmästareämbetet förekom vid denna tid, i det
att särskild hofmästare förordnades så väl för hertig Karl (<sc>Silfverstolpe</sc>, s. 321)
som för de kungliga prinsessorna (fullmakt för Ture Pedersson <sup>27</sup>/<sub>4</sub> 1563. afskrift
bland <i>Hofhandl., RA</i>.)</footnote>.

Lika litet som hofordningen bär denna instruktion något
spår af en definitiv kunglig stadfästelse. Ej heller finnes något
bevis för att den direkt tillämpats. I sina allmänna grunddrag
torde den dock få anses återgifva karakteren af det faktiskt 
verksamma (under-)hofmästareämbetet. För öfrigt är om detta för
närvarande intet annat kändt, än att under år 1562 så väl Knut
Knutsson som Lars Persson vid ett par tillfällen uppträdt såsom
åklagare å konungens vägnar i mål angående tjänst vid hofvet<footnote>Se ofvan s. 144, not 1.</footnote>.

Titeln marsk förde fortfarande Svante Sture. Det kom dock
aldrig i fråga att förbinda den med en tjänstgöring af den art,
som i hofordningen stipulerades. Svante Sture utnämndes på
hösten 1562 till gubernator i Lifland<footnote>Kreditiv <sup>28</sup>/<sub>8</sub> 1562, <i>RR</i>.</footnote> och kvarstannade där till
år 1564<footnote>D. <sup>10</sup>/<sub>5</sub> 1564 ger kon. honom tillstånd att återvända till Sverige, <i>RR</i>.
I sept. deltar han i ett rådsmöte i Kalmar, <i>Reg. öfver rådslag</i>, s. 37. Jfr <sc>T.
Annerstedt</sc>, <i>Sv. väldet i Livland</i>, s. 19.</footnote>. Under denna tid var han således redan genom sin
vistelseort förhindrad att medverka i den centrala riksförvaltningen.
Betecknande för marsktitelns betydelselöshet är också, att grefve
Svante vid sin utnämning till gubernator uttryckligen afstängdes
från hvarje befattning med krigsfolket, alltså uteslöts från just
det verksamhetsområde, som af gammalt ansetts tillhöra marsken.

Någon öfverste kamerer i hofordningens mening eller 
kammerlin enligt hofregistrets terminologi omtalas icke. Hvarken
Sten Eriksson eller Gustaf Johansson förde dylik titel.

Under sådana förhållanden faller det af sig själf, att man
ej heller kan spåra några sådana sammanträden af sekrete råden
samfäldt, som i hofordningen omtalas. Ej heller titelns 
användning begränsades på det sätt, som där var föreskrifvet. För att
nu ej räkna sådana anomalier, som då sekreteraren Göran 
Persson i skrifvelser af inställsamma supplikanter smickrades med

benämningen sekrete råd<footnote>Se bref till honom bland <i>AH, Göran Perssons brefväxl., RA</i>.</footnote>, tillades denna i officiella handlingar,
utom de förutvarande sekrete råden, också ytterligare ett par
rådsherrar, Hans Klasson<footnote>Fullmakt för H. K. såsom ståth. i Stockholm <sup>24</sup>/<sub>8</sub> 1563, <i>RR</i>.</footnote>, Klas Kristersson<footnote>Friherrebref <sup>10</sup>/<sub>8</sub> 1561, <i>SRA</i> II: 1059, bytesbref <sup>2</sup>/<sub>10</sub> 1563, <i>Erik XIV:s
koncept, RA</i>.</footnote> samt måhända Lars
Fleming<footnote>Se <sc>Stiernmans</sc> anmärkning till <sc>Tegel</sc>, <i>Erik XIV:s historia</i>, s. 33, not c.</footnote>, ehuru ingen af dessa beklädde någon sådan värdighet,
som enligt hofordningen skulle vara därmed förbunden.

Den stora ständiga rådskonseljen kom ej heller till stånd.
Ingen enda åtgärd i syfte att upprätta en sådan förspörjes. Det
skriftliga rådslaget af särskildt sammankallade rådsmedlemmar
förblef formen för rådets korporativa verksamhet. Att döma af
de bevarade rådslagens antal synas dylika sammanträden ej
heller hafva hållits mycket oftare nu än förut<footnote>Rådslag föreligga af okt. 1561, <i>SRA</i> II: 39—43, <sup>14</sup>/<sub>1</sub> och <sup>26</sup>/<sub>1</sub> 1562, <sup>6</sup>/<sub>11</sub>
1563, <i>Reg. öfver rådslag</i>, s. 33—35. Aktstycken, underskrifna af ett större
antal rådsherrar, finnas dessutom af <sup>3</sup>/<sub>8</sub> 1562, <sup>7</sup>/<sub>6</sub> och <sup>20</sup>/<sub>7</sub> 1363, <i>SRA</i> II: 71—77,
88—91, 98—100. Rådslag af <sup>30</sup>/<sub>4</sub> och <sup>20</sup>/<sub>5</sub> 1565 omtalas, men äro numera ej i
behåll, anf. <i>Reg.</i>, s. 50.</footnote>.

Så stannade hela den stora organisationsplanen på papperet.
Konung Erik regerade på det hela taget sitt rike med samma
hjälpmedel som fadern. Blott i tillfälliga uppdrag af växlande
art drog han sina gode män af råd och adel in i statstjänsten<footnote><sc>Celsius</sc>, s. 91—94, har en framställning af »tjänsteverken i riket», som
hufvudsakligen synes utgöra en omskrifning af hofordningen med inflickande af
en eller annan notis från annat håll. Han tar alltså utan vidare för gifvet, att
hofordningen tillämpats. Det kan anmärkas, att han hänför denna anordning
af styrelsen till 1561. Jfr om <sc>Dalins</sc> datering af hofordningen bilaga I.</footnote>.

När efter danska krigets utbrott konungen i aug. 1563 
begaf sig till södra Sverige för att personligen leda fälttåget, 
tillsatte han i Stockholm ett slags kollegial regeringsmyndighet, 
bestående af riksrådet Hans Klasson såsom ståthållare samt 
Dionysius Beurreus, kammarråd, Göran Persson, prokurator och 
sekreterare, Sivert Kruse, slottsfogde, och Kristofer Andersson, 
knektarnes befälhafvare<footnote>Fullmakt <sup>24</sup>/<sub>8</sub> 1565, <i>RR</i>, instr. <sup>1</sup>/<sub>11</sub> 1563, <i>Sk. H.</i> XXVII: 11—79.</footnote>. För utvecklingen af den centrala 
förvaltningsorganisationen har denna tillförordnade regering dock icke
haft någon betydelse. Den var af helt och hållet tillfällig art,
och dess förvaltningsområde inskränkte sig dessutom till blott
en del af riket, Upland, Södermanland, Närke och Västmanland.

Under sådana förhållanden måste det förefalla öfverraskande,

att man åter påträftar uttryck för samma tendenser till en 
organisation i stort, som efter de första ansatserna syntes hafva blifvit
alldeles uppgifna. Från senare delen af 1563 eller början af
1564 har man hofregister af samma art som det ofvan omnämnda
af 1561/62. Denna gång är det en hel serie af tre register, 
tydligen uppgjorda efter hvarandra med korta mellantider och i 
åtskilliga punkter företeende större eller mindre olikheter<footnote><i>Hofhandl., RA.</i> De sakna alla datering och underskrift. Deras inbördes
tidsföljd framgår af de gjorda ändringarna. Det äldsta (här betecknadt A) har
ursprungligen varit uppstäldt på ungefär samma sätt som reg. af 1561/62, 
åtskilliga rubriker hafva från början lämnats tomma, och det har slutat med en
förteckning på dessa ämbeten, som ännu icke voro »uti hofvet förordnede».
Åtskilliga af de tomma rubrikerna hafva sedan blifvit ifyllda af en annan hand,
som också gjort ett par ändringar i öfrigt och tillagt en längd på »K. M:ts 
rådsförvanter» och »gubernatores» i landskapen. Det följande registret (B) utgör i
allmänhet en renskrift af A, men har utvidgats med afdelningar öfver 
»castellani» och »krigsöfverstar», hvarjämte det i sin ordning i några punkter 
undergått förändringar. Dessa ändringar äro iakttagna i det sista (C), som dessutom
företer en eller annan omkastning af ordningen eller olikhet i öfrigt. — Af dessa
register kan det äldsta ej vara tillkommet tidigare än juli 1563, tv det upptar
såsom penningemästare till uppbörden Hans Jonsson, som först <sup>1</sup>/<sub>7</sub> mottog denna
post af Klas Görensson (hans räkensk. bland <i>RKB, KA;</i> jfr nedan kap. III),
och det yngsta ej senare än början af juni 1564, ty där står bland krigsöfverstar
Claudius Collart och bland castellani Peder Tursson på Stenviksholm, om hvars
fall underrättelse synes hafva kommit till Stockholm <sup>12</sup>/<sub>6</sub> 1564 (Kon. t. N.
Jespersson <sup>12</sup>/<sub>6</sub> 1564, <i>RR</i>), samt sannolikt ej före <sup>19</sup>/<sub>5</sub>, emedan det har Klas
Kristersson såsom gubernator och krigsöfverste i Småland, till hvilken post denne
först sagda dag befullmäktigades (<i>RR</i>). Reg. B kan ej vara tillkommet före
dec. 1563, emedan det upptar Cl. Collart såsom krigsöfverste och dennes 
fullmakt är daterad <sup>8</sup>/<sub>12</sub> (<i>RR</i>). Reg. A kan möjligen hafva blifvit uppsatt med 
anledning af den befallning om upprättande af ett »hofregister», som ingår i instr.
för den tillförordnade regeringen i Stockholm af <sup>1</sup>/<sub>11</sub> 1563 (<i>Sk. H.</i> XXVII: 64).
Till reg. A och B ansluta sig nära två afskrifter i <i>Palmsk. saml.</i>, VI: <sc>xvii:</sc> 563,
571, <i>U. U. B.</i>; dock förete dessa några omflyttningar och smärre olikheter, hvadan
det är möjligt, att de äro byggda på ännu andra, nu ej bekanta redaktioner.
<sc>Fant</sc> har i <i>Observationes selectæ</i>, V: 44—47, tryckt en lista, som utgör en 
sammanarbetning af dessa två afskrifter; dess första del återger den ena af dem
(nära identisk med reg. A med iakttagande af däri gjorda ändringar), den senare
delen är hämtad från den andra afskriften.</footnote>. Detta
förhållande tyder onekligen på att en viss betydelse tillagts de
ifrågavarande aktstyckena. Men i öfrigt saknas underrättelser
om tillkomsten och karakteren af dessa register lika fullständigt
som angående det af 1561/62.

Rubriken »öfverhofmäster» står i alla tre registren tom.
Däremot återfinnas såsom marsk Svante Sture, såsom kansler

Nils Gyllenstjerna, såsom »kammerling» Sten Eriksson och 
såsom öfverste tesaurarius Dionysius Beurreus. Öfverste amiral är
nu Arvid Trolle. Äfven de mot dessa poster svarande lägre
värdigheterna underhofmästare, undermarsk o. s. v. ingå i dessa
förteckningar. Af särskildt intresse är, att här införts en 
afdelning <sp>rådsförvanter</sp>, tretton till antalet — alltså endast ett
urval inom riksrådet<footnote>Flera män, som notoriskt tillhörde riksrådet, saknas bland dessa 
rådsförvanter, bl. a. så framstående personer som Gustaf Johansson och Gustaf
Olsson.</footnote> —, bland hvilka fyra utmärkas såsom
sekrete råd. Detta påminner påtagligen om hofordningens 
rådskonselj af tolf medlemmar och dess fyra sekrete råd, och det
synes ej omöjligt, att man på denna punkt direkt anknutit sig
till dess bestämmelser. Dock bör märkas, att värdigheten af
sekrete råd enligt dessa register icke var förenad med de 
ämbetstitlar, till hvilka den enligt hofordningen skulle hafva hört<footnote>De fyra såsom sekrete råd betecknade äro P. Brahe, Svante Sture,
Gabriel Kristersson (Oxenstjerna) och Klas Kristersson (Horn). Af dessa är
det endast Sv. Sture, som i registret står såsom innehafvare af ett ämbete
(marskens), hvilket enligt hofordningen skulle vara förenadt med sekrete råds
värdighet.</footnote>.
Egendomligt är också, att två af de rådsherrar, som förut 
faktiskt innehaft den samma, Sten Eriksson och Hans Klasson, här
stå bland de simpla rådsförvanterna. — För öfrigt uppräknas en
hel mängd högre och lägre funktionärer, ännu flera än i registret
af 1561/62. Till och med ståthållare i landskapen, 
slottshöfvidsmän och befälhafvare på de olika krigsskådeplatserna äro 
antecknade i dessa »hof»register.

Redan sistnämnda omständighet ger vid handen, att en 
persons införande i hofregistret icke i och för sig behöfver utgöra
ett bevis för att han tjänstgjorde vid själfva hofvet. För öfrigt
lämna registren själfva i åtskilliga punkter vittnesbörd om att
äfven för ämbetsvärdigheter af verkligt central natur en dylik
tjänstgöring ej ovillkorligen förutsattes. Svante Sture, marsken,
står såsom gubernator i Lifland, två af de andra sekrete råden,
Per Brahe och Klas Kristersson, och två kammarjunkare, Carolus
a Mornay och Claudius Collart, såsom krigsöfverstar i 
gränstrakterna, o. s. v.<footnote>Per Brahe såsom krigsöfverste i Norge (reg. B), Klas Kristersson som
krigsöfverste i Västergötland (B), ståthållare och krigsöfverste i Småland (C),
Mornay som krigsöfverste i Småland (B) och Västergötland (C), Collart som
sådan i Norrlanden (B och C).</footnote> Om andra funktionärer kan det på annat sätt

konstateras, att de vid tiden för registrens tillkomst genom olika
uppdrag voro förhindrade att göra tjänst vid hofvet. Så är 
förhållandet med den fjärde af sekrete råden, Gabriel Kristersson,
med Sten Eriksson, kammerlin och den främste af 
rådsförvanterna näst sekrete råden<footnote>G. Kristersson och S. Eriksson blefvo år 1563 på resa till Hessen
fängslade i Danmark och kvarhöllos här ända till 1565. <sc>Westling</sc>, 
<i>Sjuårskriget</i>, s. 13; <i>SRA</i> II: 130.</footnote>, med kanslern Nils Gyllenstjerna<footnote>Se nedan kap. II.</footnote>, med
underhofmästaren Gustaf Fincke<footnote>Han var ståthållare i Finland, <sc>Stiernman</sc>, <i>Höfdingaminne</i>, II: 346;
bref till honom i <i>RR</i>, passim.</footnote>.

Ej heller dessa hofregister få alltså uppfattas såsom 
öfversikter öfver den <i>faktiskt</i> arbetande centralförvaltningens 
organisation. De ådagalägga i och för sig endast, att det stora 
organisationsprogrammet i teorien fasthölls.

I det praktiska statslifvet finner man ej heller nu några 
åtgärder för dess realiserande.

Af ämbetstitlarna synes kammerlin lika litet vid denna tid
som förut hafva varit i bruk. Hvarken kammerlin eller 
underkammerlin omtalas annorstädes än i registren.

Däremot förekommer verkligen nu, vid midten af 
1560-talet, någon gång titeln öfverste hofmästare, och i 
öfverensstämmelse med de tidigare projekten är det Per Brahe, som för
den<footnote>Så i P. B.s fullmakt och instr. såsom krigsöfverste af <sup>11</sup>/<sub>3</sub> 1565 —
»sekrete råd och hofmästere» —, <i>RR</i>, och i en skrifvelse från sekret. Olof 
Larsson af <sup>10</sup>/<sub>11</sub> 1567 — »K. M:ts och Sveriges rikes näste råd och Sveriges rikes
hofmäster» —, <i>Kansliets bref, RA</i>.</footnote>. Men någon hans tjänstgöring såsom hofmästare kan icke
spåras.

Något mera framträder det lägre hofmästareämbetet, det,
som i mera egentlig mening var förbundet med hofvet. Det
innehades under Eriks senare år af frälsemannen Krister Persson<footnote>Han omtalas i Eriks dagbok f. 1566 <sup>25</sup>/<sub>7</sub> såsom »magister aulæ», <sup>23</sup>/<sub>8</sub>
såsom »oeconomus» (<i>Monum. pol.-eccles.</i>, s. 233, 239). Bytesbref f. Kr. P., 
hofmästere, af <sup>16</sup>/<sub>8</sub> 1567, <i>Erik XIV:s koncept, RA</i>. Jfr <sc>Silfverstolpe</sc>, s. 311, not 3.</footnote>.
De fåtaliga underrättelserna medgifva icke någon säker inblick i
detta ämbetes ställning, men det vill synas, som om Krister
Persson faktiskt kommit att göra tjänst ej blott vid ledningen af
själfva hofstaten, utan ock i allmänna regeringsärenden<footnote>Se ofvan anförda anteckn. i Eriks dagbok äfvensom andra af <sup>1</sup>/<sub>4</sub> och
<sup>15</sup>/<sub>5</sub> 1567 (<i>U. U. B:s handskriftsaml.</i>, E. 281), samt skrifvelser, som på kon:s
order aflåtits af Göran Persson och Krister Persson rörande 
regeringsärenden, <i>Sk. H.</i> IV: 79 ff. I den redogörelse, som efter Eriks afsättning uppsattes
ang. missbruken under hans regering, framställes Kr. Persson såsom en af
kon:s mest betrodde rådgifvare jämte G. Persson, <i>SRA</i> II: 325, 335, 340.</footnote>. Den

vanliga företeelsen, att administrativa funktioner anknyta sig till
en ursprungligen för uppvaktningsgöromål afsedd hofsyssla, 
upprepas således äfven i fråga om detta nya hofmästareämbete.

Marskens ämbete utöfvades äfven efter Svante Stures 
återkomst från Lifland ingalunda på det sätt, som hofordningen 
angifvit. Grefve Svante fick aldrig några fasta funktioner inom
krigsväsendet, endast enstaka uppdrag<footnote>Han synes mest hafva fått biträda G. Olsson vid anskaffande af 
förråd åt den i Västergötland opererande styrkan, <sc>Svedelius</sc>, s. 181 ff. I början
af 1566 skrifver konungen till dessa båda herrar att hålla sig till det uppdraget
och icke gifva sig »uti någon farlighet, där som fienderne äro» (<i>RR</i> 1566 <sup>16</sup>/<sub>3</sub>,
jfr <sup>3</sup>/<sub>5</sub>; <sc>Westling</sc>, <i>Sjuårskriget</i>, s. 130). — Efter Svante Stures död synes Sten
Eriksson, hafva blifvit marsk. Han omtalas med denna titel i ett bref från kon.
Johan till kon. af Danmark af <sup>4</sup>/<sub>2</sub> 1569, <i>RR, Suppl.</i></footnote>, och det i vida mindre
utsträckning än en del andra framstående män, hvilka icke hade
någon sådan fast ämbetsvärdighet inom detta område som han.
Någon undermarsk omtalas aldrig.

Ej heller de öfriga höga ämbetena, tesaurarius, kansler,
amiraler, spelade i allmänhet någon praktisk roll. Deras historia
hör emellertid till utvecklingen inom de speciella 
förvaltningsgrenar, som de representerade<footnote>Se nedan kap. II—IV.</footnote>.

Inom rådet skilde sig sekrete råden lika litet som förut
från de öfriga medlemmarne, och titeln synes fortfarande hafva
förblifvit oberoende af ämbetsvärdighet<footnote>Den användes för P. Brahe (ofvan s. 147, not 4), Klas Kristersson
(fullm. som krigsöfverste <sup>19</sup>/<sub>5</sub> 1564, <i>RR</i>), Gabriel Kristersson (bref fr. G. 
Persson <sup>28</sup>/<sub>7</sub> 1568, <i>Handl. ang. revolutionen 1568—69, RA</i>).</footnote>. Än mindre intogo de
i registren uppräknade tretton rådsförvanterna samfäldt någon
administrativ särställning. Öfver hufvud taget synes riksrådet
under Eriks senare tid icke hafva haft mycket att betyda. De
rådslag, som finnas i behåll, äro ej många<footnote>Från 1564 finnas rådslag af <sup>11</sup>/<sub>5</sub>, <sup>3</sup>/<sub>6</sub>—<sup>4</sup>/<sub>6</sub>, <sup>11</sup>/<sub>9</sub>, från 1565 af <sup>11</sup>/<sub>1</sub>, <sup>8</sup>/<sub>7</sub>
och ett från sept., från 1566 intet, från förra delen af 1567 af <sup>3</sup>(<sup>17</sup>)/<sub>1</sub>, <sup>24</sup>/<sub>1</sub> samt
ett odateradt. Dessutom omtalas numera förlorade rådslag af <sup>20</sup>/<sub>11</sub> 1565, <sup>7</sup>/<sub>3</sub>
och <sup>20</sup>/<sub>6</sub> 1566. <i>Reg. öfver Rådslag</i>.</footnote>, och bland dessa är
det åtskilliga, vid hvilkas afgifvande äfven icke-riksråd, män af
hofvet eller krigsbefälet, synas hafva deltagit. Det inträffar till
och med, att vid dylika tillfällen samtliga deltagare betecknas
såsom råd eller rådsförvanter, fastän endast en del innehade 
riksrådsvärdighet i egentlig mening. Så är fallet med ett rådslag,
dat. 11 maj 1564, bland hvars upphofsmän äfven nämnes 
amiralen Jakob Bagge, som icke var riksråd, med ett annat af 11
sept. 1564, som afgifvits af nio personer, af hvilka endast fyra
torde hafva haft riksrådsvärdighet, med ett tredje af 8 juli
1565<footnote>Anf. <i>Reg.</i>, s. 36 f., s. 40. Af de i ingressen till rådslaget af <sup>8</sup>/<sub>7</sub>
nämnda personerna äro hvarken Klas Åkesson, Klas Göransson eller Krister
Persson upptagna i <sc>Ugglas</sc> <i>rådslängd</i>. Ett rådslag af sept. 1565 är 
undertecknadt af Svante Sture, Sten Eriksson, Carl de Mornav samt Georgius 
Salemontanus (Göran Persson), men att döma af platsen för den sistnämndes
namnteckning synes han ej hafva skrifvit under såsom »rådsförvant», utan 
såsom koncipist till rådslaget. <i>Rådslag, RA</i>.</footnote>. Att riksråden fingo samarbeta med andra betrodde män
i konungens ärenden, är i och för sig ej något anmärkningsvärdt,
men skriftliga rådslag hade dock hittills endast riksråden 
ensamma afgifvit. Det är tänkbart, att användningen af termen
rådslag såväl som af epitetet rådsförvanter i dylika fall egentligen
beror på kanslitjänstemännen och icke egentligen är fullt officiell,
men i hvarje fall bevisar den, att åtskillnaden mellan de 
egentliga riksråden och konungens öfriga medhjälpare och rådgifvare
ej fattades så skarpt som förut<footnote>Märkliga äro emellertid sådana fall, som då Göran Persson i adressen
på bref till sekreteraren Olof Larsson nämner denne »K. M:ts råd» (bref af
<sup>10</sup>/<sub>12</sub> 1567, <i>Sk. H.</i> IV: 205, <sup>28</sup>/<sub>7</sub> 1568, <i>Handl. ang. revolutionen 1568—69, RA</i>), eller
då i ett bref till Olof Larsson och M:r Mårten (Helsing) från de på hösten
1567 i Stockholm församlade rådsherrarne, dat. <sup>21</sup>/<sub>12</sub> (jfr nedan), adressaterna kallas
»vänner och rådsförvanter» <i>(Rådslag, RA)</i>, eller då man i kon:s egen dagbok
finner ett sådant uttryck som »Olaus Laurentii et ceteri consiliarii» (<sup>15</sup>/<sub>2</sub> 1567;
<i>U. U. B:s handskriftsaml.</i>, E. 281). Jag har icke haft tillfälle att närmare 
undersöka denna företeelse.</footnote>.

Ej heller under Eriks senare år kommo sålunda de 
organisatoriska idéerna utöfver teoretiseringens stadium. Det personliga
konungadömet arbetade väsentligen i samma former som förut<footnote>Liksom 1563 tillsattes äfven 1565 en regering i Stockholm, under det
konungen vistades i gränstrakterna, men denna hade samma rent tillfälliga
karakter och begränsade verksamhetsområde som den förra och erbjuder i
organisatoriskt hänseende intet egentligt nytt. Instr., dat. Skara <sup>8</sup>/<sub>8</sub> 1565, i
<i>Sk. H.</i> XXVII: 80—145.</footnote>.

Huru fullständigt hvarje fast organisation af den högre 
centralregeringen allt jämt saknades, visade sig klart vid krisen år
1567, då konungens själstillstånd gjorde det omöjligt för honom
att personligen utöfva regeringen. Det fanns inga höga 
centralämbeten, ingen permanent rådskonselj, som kunde hålla 
förvaltningsmaskineriet i gång. Några riksråd synas hafva infunnit

sig i Stockholm och nödtorftigt besörjt de löpande göromålen,
men, så vidt kändt är, utan några som helst reglerade former
och utan att egentligen konstituera sig såsom en korporativ 
myndighet<footnote><sc>Sven Elofsson</sc>, <i>Parolipomena, Sk. H.</i> XII: 150, nämner endast P.
Brahe och Sten Eriksson såsom »regeringsherrar», men säkerligen voro flera
medlemmar af rådet åtminstone tidtals tillstädes. Skriftliga rådslag föreligga
af <sup>15</sup>/<sub>6</sub> (<sup>15</sup>/<sub>7</sub>) och <sup>25</sup>/<sub>7</sub>. De bref, som finnas i <i>RR</i> från maj—juli, äro 
konsekvent utfärdade i kon:s namn och lämna ingen upplysning om huru regeringen
fördes.</footnote>.

Under höstens lopp återvann konungen småningom hälsa
och krafter, men till en början ville han icke återtaga regeringen.
Han uppehöll sig i ängslig tillbakadragenhet på Svartsjö, medan
rådsherrarne stannade i Stockholm och fortforo att sköta 
riksärendena<footnote>Den <sup>16</sup>/<sub>8</sub> skrifver kon. från Svartsjö till riksråden i Stockholm, att han
i viktiga ärenden ej gärna vill besluta utan deras »vetskap och samtycke». <i>RR</i>.</footnote>. I sept. anhöllo de hos konungen, att denne måtte
befria dem från det uppdraget och själf träda i utöfning af sitt
kungliga ämbete, men konungen svarade nekande, emedan han
ej ansåge sig äga tillbörlig auktoritet<footnote>Han förklarar: »Alldenstund vi förnimme, att vi icke haft den 
autoritet och det anseende, som en konung bör hafve . . . . ., därföre kunne vi
icke oss antage någre riksens handlinger, så länge det sig så förhåller». Till
riksens råd <sup>12</sup>/<sub>9</sub> 1567, <i>RR</i>.</footnote>. Emellertid äro samtliga
i registraturet intagna skrifvelser från denna tid ej blott 
utfärdade i konungens namn — så hade varit förhållandet äfven 
under föregående månader — utan också daterade Svartsjö. Man
frågar sig, om denna datering är fingerad, eller om kansliet 
åtföljt konungen och äfven skrifvelser, utfärdade af rådsregeringen,
expedierats genom detta, eller om möjligen dessa bref samtliga
mer eller mindre omedelbart härröra från konungen själf, vare
sig nu att rådsherrarne alltid underställt sina beslut hans 
godkännande, eller att de af dem utfärdade skrifvelserna ej blifvit
införda i det allmänna registraturet<footnote>Sven Elofsson säger sig hafva såsom regeringsherrarnes »notarius»
haft sig ålagdt att »låta registrera och författa de ärender, som blefvo 
förrättade, medan konungen sig enslig och stilla höll» (<i>Sk. H.</i> XII: 150). Detta
synes ju tyda på att de haft sitt eget kansli och måhända äfven ett särskildt
registratur, men i öfrigt är intet bekant härom.</footnote>. I hvarje fall blir 
förhållandet mellan konungen och rådet skäligen oklart. Det senare
fann också synbarligen det obestämda tillståndet olidligt och
riktade i slutet af okt. på nytt en uppfordran till konungen att
fatta styrelsens tyglar i egna händer, men tillfogade nu 
alternativt ett förslag, att han, om han ej ville efterkomma denna 
uppmaning, skulle ordna rådets verksamhet på ett bättre sätt 
genom att bestämdt förordna några gode män och råd till att
beställa om riksens ärenden och gifva dessa en ordentlig 
instruktion och fullmakt<footnote>Rådslag af <sup>28</sup>/<sub>10</sub> 1567, <i>Rådslag, RA</i>. — Rådslag föreligga äfven af <sup>26</sup>/<sub>8</sub>
och <sup>17</sup>/<sub>10</sub>.</footnote>. Det är första gången, som ett yrkande på
organisation af riksrådet framställes af rådet själft, och det var
naturligtvis de extraordinära förhållandena, som nu därtill 
föranledde. Förslaget torde dock icke hafva föranledt någon konungens
åtgärd. I stället koncentrerade denne tvifvelsutan allt mera 
regeringen i sin egen hand, allt eftersom hans krafter tilltogo,
ehuru rådsherrarne stannade i Stockholm<footnote>Ett kon:s bref af <sup>4</sup>/<sub>11</sub> är adresseradt till Sten Eriksson, Gabriel 
Kristersson, Gören Holgersson, Ture Pedersson, N. Gyllenstjerna, Bengt Gylta, Klas
Åkesson, Gören Fincke, Isak Nilsson (<i>Erik XIV:s koncept, RA</i>, original; i <i>RR</i>
dat. <sup>14</sup>/<sub>11</sub>). D. <sup>27</sup>/<sub>12</sub> kallas rådet till Svartsjö <i>(RR)</i>, och <sup>31</sup>/<sub>12</sub> afger det här
ett rådslag <i>(Reg. öfver rådslag)</i>.</footnote>, och dessas deltagande
i styrelsen afvecklades följaktligen så småningom.

Vid årsskiftet synes denna utveckling vara afslutad, så att
konungen inträdt i sin fulla myndighet. Den 9 jan. 1568 
lämnade han Svartsjö och begaf sig till krigsskådeplatsen<footnote><sc>Westling</sc>, <i>Sjuårskriget</i>, s. 169.</footnote>. Allt
gick åter i sina gamla spår. Men nu var tiden mogen för 
revolutionen.

*

En plats för sig bland konung Eriks sträfvanden för den
högsta riksstyrelsens organisation intaga hans åtgärder för <b>den
kungliga rättskipningens ordnande</b>. För första gången i
Sverige utbröts nu denna fullständigt ur den allmänna regeringen
och öfverlämnades åt en särskild myndighet, den kungliga
nämnden.

En forskare har påvisat, att denna institution har 
anknytningspunkter i förutvarande ordning, framför allt i de ofvan 
omtalade borgrätterna, vid hvilka ju den dömande korporationen
ofta kallades nämnd<footnote><sc>E. Hildebrand</sc>, <i>Om urspr. till Erik XIV:s nämnd;</i> jfr ofvan sid. 92.</footnote>. Då konung Erik d. 19 nov. 1560 
utfärdade sin gårdsrätt, stadgade äfven han här, att hoffolkets 
tvistemål skulle dragas inför en »konungens nämnd eller borgrätt» och
af denna afdömas med ovillkorlig myndighet, utan appell, dock
med förbehåll af konungens makt att i egen person handlägga

högviktiga mål, om han så funne för godt<footnote><sc>Schmedeman</sc>, s. 42.</footnote>. Här var dock endast
fråga om en nämnd eller borgrätt af samma art som den förut
vanliga, och intet antyder, att man vid denna tidpunkt tänkt sig
någon förändring i denna nämnds häfdvunna karakter, dess
till hoftjänare eller deras vederlikar inskränkta befogenhet och
dess växlande sammansättning. Några månader senare, i början
af mars 1562, är emellertid en <sp>kunglig nämnd</sp> såsom fast,
allmän öfverdomstol bevisligen i verksamhet<footnote><sc>E. Hildebrand</sc>, a. a., s. 352.</footnote>. Huru och när
den konstituerats, har icke varit möjligt att utreda, men dess 
tillkomst ter sig närmast som en ombildning af den i borgrätten
fungerande nämnden till permanent med utsträckning tillika af
dess myndighet till hela den allmänna rättskipningen.

Några stadganden om nämndens sammansättning äro icke
bekanta. Af dess protokoll och af andra underrättelser framgår,
att den till sin hufvudkontingent bestått af fast anställda bisittare.
Ett par af dessa tillhörde lågadeln, de öfriga voro ofrälse<footnote><sc>Silfverstolpe</sc>, s. 321 f.</footnote>. Äfven
här ger sig analogien med borgrätternas nämnd, som likaledes
vanligen till största delen bestod af lågbördiga män. Antalet af
de fasta bisittarne torde aldrig hafva varit fixeradt, och inga
regler för nämndens beslutmässighet kunna skönjas. Färre än
sex bisittare omtalas icke; i öfrigt växlar siffran. Till de 
ordinarie ledamöterna fingo stundom tillfälligt adjungerade sluta sig,
så väl förnämligare män, riksråd, adelsmän, biskopar, som borgare
och andra lägre ofrälse<footnote>a. a., s. 323 ff.</footnote>. Traditionerna från konung Gustafs tid
uppehöllos således äfven i denna punkt, och nämnden blef aldrig
någon ovillkorligt begränsad korporation.

Det följde af tidens förhållanden, att den kungliga nämnden
ej stationerades fast på ett ställe, utan höll sina sammanträden
på olika orter efter omständigheterna. Utom Stockholm 
förekomma flera städer och gårdar i både Svea- och Götaland i
protokollens datering<footnote>a. a., s. 325.</footnote>. Instruktionen för den hösten 1563 
tillförordnade regeringen i Stockholm innehöll en uttrycklig 
föreskrift, att nämnden skulle hvart tredje år draga omkring till alla
landsändar i hela riket för att skipa rätt i de förnämsta städerna
och äfven annorstädes, där menighet församlades, framför allt vid
de stora marknaderna<footnote><i>Sk. H.</i> XXVII: 22 f.</footnote>.


Äfven i fråga om nämndens befogenhet innehåller denna
instruktion åtskilliga bestämmelser, de enda, som nu äro 
bevarade<footnote>a. a., s. 22—30. <sc>Silfverstolpe</sc>, s. 319 f.</footnote>. Enligt dessa hade nämnden att döma såväl i mål,
hvilka till den hänskötos, som äfven i dem, som den själf drog
till sig. Dess utslag skulle äga samma kraft, som om de vore
fällda af konungen själf. Appell till denne förutsattes icke annat
än i ett undantagsfall, i fråga om jordatvister mellan 
befallningsmän i landskapen, men naturligtvis underförstås konungens rätt
att ingripa i egen person, där han så ville.

Huru nämndens lagskipande verksamhet i praxis gestaltade
sig, och hvilka former som därvid användes, behöfver i detta
sammanhang ej blifva föremål för undersökning. Erinras må
blott, att de å konungens vägnar anhängiggjorda målen spelade en
mycket betydande roll — äfven härutinnan skönjes anknytningen
till borgrättens traditioner —, och att i så måtto Göran Persson
blef en hufvudperson i den nya domstolens historia. Det var
nämligen han, som i egenskap af kunglig <sp>prokurator</sp> väckte
en stor del af dessa åtal<footnote><i>Erik XIV:s nämnds dombok,</i> passim.</footnote>. Titeln, som säkerligen är lånad från
kontinentens domstolsväsende, synes beteckna en konungens 
förtroendeman med allmänt åliggande att vaka öfver rätt och 
ordning och i öfrigt häfda kronans intressen samt följaktligen vara
åklagare å konungens vägnar<footnote>Procurator betydde i medeltidslatinet till en början ombud i 
allmänhet; sedan kom ordet att antaga åtskilliga specificerade betydelser, bl. a. den
af ombud i rättssaker vid domstol (jfr <sc>Du Cange</sc>), och prokuratorer, som
kunde anlitas af rättssökande parter, funnos vid högre domstolar både i 
Frankrike och Tyskland (<sc>Chéruel</sc>, art. Procureur; <sc>Franklin</sc>, II: 165 ff.; <sc>Rosenthal</sc>,
<i>Gerichtswesen Baierns</i>, s. 149 f., 452 ff.). I sistnämnda land uppkom mot slutet
af Medeltiden ett kungligt prokuratorsämbete med uppgift till en början att
vaka öfver kronans fiskaliska intressen, senare äfven att i allmänhet tillse, att
lagar och förordningar efterlefdes (<sc>Franklin</sc>, II: 176 ff.). Såsom synes, 
påminner den svenske prokuratorn i mycket om denne sin namne vid den tyska
rikshofdomstolen. (Jfr <sc>Schröder</sc>, s. 812.)</footnote>. Till den nya institutionen hörde
vidare en <sp>profoss</sp>, som äfven han kunde uppträda såsom 
åklagare, samt <sp>notarier</sp> för protokollens och utslagens uppsättande<footnote><sc>Silfverstolpe</sc>, s. 325.</footnote>.

Det visade sig snart, att nämnden icke förmådde häfda sin
själfständighet gent emot den kunglige prokuratorn, och den 
urartade i betänklig grad till ett maktmedel i dennes hand vid
politiska förföljelser. Därigenom måste dess ställning 
undergräfvas, och efter Göran Perssons fall synes dess verksamhet
småningom hafva afstannat. I domboken upptagas inga 
sessioner efter nov. 1567. Sannolikt hade således den kungliga 
nämnden redan råkat i förfall, då Erik XIV störtades från tronen.

*

Det är ögonskenligt, att konung Eriks idéer om en 
systematisk organisation af centralregeringen på det hela taget ej 
åstadkommit några praktiska resultat. Endast rättskipningens område
utgör därvid ett undantag, och äfven här blef den nya ordningen
ej varaktig. För öfrigt är det inom de redan bestående 
förvaltningsorganen, kansli och kammare, som man har att söka ett
och annat spår af hans organiserande verksamhet.

I själfva verket förefaller det, som om dessa 
organisationsidéer i stort ej heller hos konungen själf kunna hafva varit 
mognade till fullt bestämda planer, efter som knappast någon enda
åtgärd till deras förverkligande vidtogs. Eriks oroliga, jäktande
lynne var i och för sig förmodligen ej mäktigt af ett planmässigt
arbete af denna art, och krigsbullret måste dessutom draga 
uppmärksamheten från dylika frågor.

Likväl äro hans projekt och teorier ur principiell synpunkt
af största intresse. De ådagalägga, att den nye konungen kände
sig oförmögen att fylla hela regeringen med sin egen person
i samma grad som hans företrädare, den nya statens 
grundläggare, hade gjort det, att han kände sig behöfva fasta höga 
ämbeten till sin hjälp och till förhöjande af tronens glans. 
Konungadömets egen bärare erkänner, medvetet eller omedvetet, 
nödvändigheten af en modifikation i dess hittills varande rent personliga
karakter, en systematisk central förvaltningsorganisation.

Någon sådan kom ej till stånd. Då måste det behof, som den
skulle hafva tjänat, tillgodoses på annat sätt. När konung Erik
ej fick en konselj af rådsförvanter och en krets af höga 
ämbetsmän till organ för sin regering, måste han söka sådana bland
den enda fasta förvaltningspersonal, som fanns, tjänstemännen i
kansli och kammare. Från verktyg för konungens personliga
regering blefvo dessa hans oumbärliga, inflytelserika rådgifvare,
hans faktiska regeringskonselj. <sp>Sekreterareregementet</sp> blef
följden däraf, att kronans innehafvare å ena sidan ej kunde 
uppbära det personliga regementet i dess renhet, å den andra sidan
ej heller skapa ett verkligt ämbetssystem i sin tjänst<footnote>Se nedan kap. II.</footnote>.


Detta åter innebar en förryckning af hela den statsordning,
som Gustaf I skapat. Visserligen låg i det personliga 
konungadömets begrepp, att konungen ägde välja sina medhjälpare efter
behag, men under förutsättning, att dessa icke hade annan 
betydelse än den af rena verktyg för hans regering. Den nya
staten var grundad på en princip om samverkan af alla rikets
ständer under konungens ledning med större eller mindre andel
i det gemensamma arbetet och det gemensamma ansvaret allt
efter deras betydenhet inom samhället. Konungadömets faktiska
allsvåldighet berodde på innehafvarens personliga öfverlägsenhet,
hans förmåga att göra alla sitt rikes ständer liksom sina enskilda
tjänare till verktyg för sin personliga regering. Då den nye
konungen ej kunde fullt häfda denna öfverlägsenhet, utan behöfde
organ med en rådgifvande, för styrelsens gestaltning positivt 
betydelsefull ställning, öfverensstämde det dock icke med 
statsordningens princip, att dessa togos bland kansliets och kammarens
förvanter, som inom samhället i grunden intogo en så föga 
betydande ställning. Då hade rikets förnämsta ständer, herrarne
inom rådet och det öfriga frälset, rätt att för sig kräfva detta
inflytande på styrelsen. De hade det så mycket mera, som
aristokratien i allmänhet under Eriks tid om också icke blifvit
inlemmad i en fast ämbetsorganisation, dock på annat sätt blifvit
tvungen till en statstjänst vida utöfver det förut vanliga måttet,
till ständiga legationer, till tjänstgöring på militära poster, till ett
betungande fullgörande af rusttjänstskyldigheten<footnote>Adelns missnöje öfver mödor och uppoffringar i rikets tjänst under
Eriks tid fick ett uttryck i den efter hans fall utgångna försvarsskriften för hans
afsättning, <i>SRA</i> II: 322. Talrika underrättelser om de olika uppdragen och
kommenderingarna lämna <sc>Dalin</sc> och <sc>Westling</sc>, <i>Sjuårskriget;</i> jfr <sc>Forssell</sc>,
<i>Historia</i>, I: 120. Om rusttjänsten se <sc>Forssell</sc>, a. a., I: 86 ff.</footnote>.

Härtill kom nu också, att sekreterareregementet visade sig
leda till fruktansvärda följder för stormännens rent personliga
trygghet. Det var ej annat möjligt, än att aristokratien efter
statshvälfningen, stärkt som den var genom sin roll vid dess
genomförande, skulle återfinna de <i>anspråk</i> på andel i styrelsen,
som under konung Gustafs tid halft förgätits. Därmed inträdde
frågan om centralregeringens organisation i ett nytt skede.

<br>
Redan vid det riksmöte, som bekräftade tronförändringen,
framträdde det såsom ett adelns intresse, uttryckt i dess supplik
om privilegier, att konungen till sin hjälp i regeringen skulle
förordna en drots, en marsk och en kansler jämte riksens råd<footnote><i>SRA</i> II: 371.</footnote>.
Konungen skyndade också att efterkomma denna anhållan. Den
26 jan. 1569 afgåfvo 19 riksråd i spetsen för adel och ständer
sin hyllning, och bland dem befunno sig äfven Per Brahe som
Sveriges rikes drots, Gustaf Olsson som riksens marsk och Nils
Gyllenstjerna som Sveriges rikes kansler<footnote>Hyllningsakten i <i>SRA</i> II: 292 ff.</footnote>.

Titeln drots kom nu således åter till användning efter att
under ett helt århundrade hafva varit utbytt mot rikshofmästare
eller öfverste hofmästare. Att adeln upptog detta ämbetsnamn
från den äldre unionstiden, förefaller nästan som en antydan om
att den i sina politiska önskningar började söka 
anknytningspunkter bortom det nya konungadömet. För öfrigt var det väl
meningen, att drotsens värdighet skulle ungefärligen motsvara
öfverste hofmästarens under Eriks regering, och Per Brahe blef
således i grunden bekräftad i sitt gamla ämbete, ehuru med ny
titel. På samma sätt fick äfven Gyllenstjerna behålla sitt. 
Marskvärdigheten, som stod ledig, måste nybesättas.

Ordandet om de tre höga ämbetenas uppgift att bistå
konungen får tvifvelsutan tagas med försiktighet. Det var 
säkerligen ej fast tjänstgörande ämbetsmän, utan aristokratiska 
stordignitärer, som man tänkte sig. Att alla tre ämbetena, äfven
kanslerns, uttryckligen betecknades såsom »riksens» ämbeten i
öfverensstämmelse med den för Medeltidens riksämbeten öfliga
terminologien, tyder också härpå<footnote>Jfr om kanslern nedan kap. II.</footnote>. Äfven rådets ställning blef
oförändrad. Rådsherrarne fingo aflägga en förpliktelse att villigt
gå konungen tillhanda i rikets värf, men rådssammanträden 
förutsattes endast komma att äga rum på grund af särskilda 
kallelser till möten och herredagar, alldeles som förut<footnote>Artiklar af <sup>2</sup>/<sub>8</sub> 1569 och rådets försäkran af samma datum, <i>SRA</i> II:
401 ff. — Att rådets medlemmar ville åtnjuta <i>underhåll</i> i likhet med de »andre
af adelen, som dagligen blifve brukede uti K. M:ts hof eller ock på andra orter»
(rådets anmärkningar till ett i kansliet uppsatt privilegieförslag, a. a., s. 373),
och härom erhöllo konungens försäkran (Johans adelsprivilegier, a. a., s. 385),
innebär naturligtvis icke, att de själfva tänkte sig en »daglig» tjänstgöring vid
»hofvet».</footnote>.

<br>
Frågan om centralregeringens organisation hade sålunda
visat sig vara af så genomgripande vikt för hela statsordningen,

att stormännen börjat intressera sig för dess lösning i 
aristokratisk riktning. Så mycket mindre kunde konungen undgå att
ägna den sin uppmärksamhet. Hans uppfattning af den samma
torde få anses vara uttryckt i ett förslag till <b>ordning för 
ämbeten i hofvet</b> — alltså »hofordning», ehuru denna term ej 
användes —, som hänförts till år 1571 och synes hafva blifvit på
kunglig befallning uppsatt af en tjänsteman i kansliet<footnote>»Ordning uppå de förnämste ämbeter uti kongl. hof, uppå K. M:ts
min allernådigste Herres förbättring korteligen författadt», tryckt af <sc>Bergius</sc>
bland bilagorna till <i>Karl IX:s rimkrönika</i>, s. 126—133. Tillägget »ad ann.
1571» är väl en senare anteckning.</footnote>.

Förslaget börjar med några punkter om <sp>rådet</sp> och dess
ställning. Rådsherrarnes antal anges till 24 — en fördubbling
således af det i landslagen bestämda —, men i formerna för deras
verksamhet föreslås ingen förändring. Förslagsställaren erinrar,
att det i Sverige liksom annorstädes under föregående tid varit
vanligt att hafva 3 eller 4 sekrete råd för de hemligaste 
ärendenas behandling, och hemställer, att konungen måtte utse några
sådana. Denna hemställan kunde vara behöflig, emedan titeln
sekrete råd icke synes hafva varit använd efter Johans 
tronbestigning. Några närmare stadganden om sekrete rådens afsedda
verksamhet innehöll förslaget dock icke.

Den största vikten ligger uppenbarligen på ämbetena.

Främst bland dessa ställdes <sp>riksdrotsens</sp>. Att drotsen
skulle motsvara konung Eriks öfverste hofmästare, visar sig äfven
här tydligt nog, men på det hela taget hade instruktionen i
denna punkt en nästan än mera obestämd karakter än Eriks
hofordning. Ämbetet definierades egentligen endast som en
aristokratisk hederspost med högsta rang i riket näst konungen
och ett slags presidium inom riksrådet samt i öfrigt en allmän
skyldighet att bistå konungen i fredliga värf.

För de krigiska afsågs som förut <sp>marsken</sp>. Hans plikter
preciserades något bättre än drotsens, i ungefärlig 
öfverensstämmelse med Eriks instruktion i hofordningen.

<sp>Riksens kansler</sp> gjordes naturligen till kansliets ledare<footnote>Se nedan kap. II.</footnote>.

Nytt är <sp>öfverste lagmans</sp> ämbete. Möjligen har man
konstruerat upp detta för att fylla behofvet af ett särskildt organ
för den högsta lagskipningen efter den kungliga nämndens 
förfall. I så fall fick tanken ett mycket ofullkomligt utförande.

Öfverste lagmannen är i förslaget egentligen endast en primus
inter pares i förhållande till de öfriga lagmännen, och vad till
honom förutsättas endast från häradshöfdingarne<footnote>»Öfverste lagmans ämbete uti Sverige såsom ock alle andre lagmäns
rätte kall är det att förhöre och ransake alle högviktige saker, klagomål och
ärender till lag och rätte, efter Sveriges lag, när det ifrå häradshöfdingen vadt
är, som allmänt väl kunnogt är.»</footnote>.

Riksens <sp>kammerling</sp> får ungefär samma funktioner som
öfverste kamereren enligt Eriks hofordning, nämligen att ansvara
för de kungliga gemakens tillbörliga skick och klenodiernas 
förvaring. Likaledes är <sp>öfverste tesaurarius</sp> en 
kammarämbetsman, motsvarande öfverste räntmästaren, och <sp>amiralen</sp> en direkt
efterföljare till Eriks öfverste amiral, chef för krigsväsendet till
sjös<footnote>Se nedan kap. III och IV.</footnote>.

Ledningen af det kungliga hofvet öfverlämnas åt en 
<sp>hofmästare</sp>. Det är det under Eriks tid utvecklade lägre 
hofmästareämbetet, som här upptages, på grund af drotstitelns 
återupplifvande numera ensamt om benämningen. Hofmästaren borde
ansvara för ordningen vid hofvet, leda anstalterna för dess 
underhåll, introducera främmande sändebud hos konungen, o. s. v.
Hufvudpunkterna i konung Eriks instruktion för hofmästaren gå
således här igen, ehuru i förkortad form. Dock utbröts från
hans befattning allt, som rörde konungens resor och de 
anstalter, som därmed sammanhängde, samt öfverläts åt en ny 
funktionär, <sp>hofmarsken</sp><footnote>Han skall »beställe om alle nödtorfter och ärender, när konungen vill
färdas, vare sig anten till land eller vatten».</footnote>. Denne borde dessutom föra främmande
sändebud till dörren af audiensrummet äfvensom förestå 
riddarespelen vid hofvet.

Efter de tvänne ledande hofposterna följde åtskilliga lägre
med kortare instruktioner: underhofmästare — det nya 
hofmästareämbetet fördelas således nu äfven det i sin ordning på högre och
lägre företrädare —, bisser, skänk, kammarjunkare m. fl. Midt
bland dessa äro ett par administrativa fackämbetsmän placerade:
öfverste secretarius för kansliet och öfverste kammarråd för 
kammaren<footnote>Se nedan kap. II och III.</footnote>.

En öfverblick öfver det nya förslaget till hofordning visar,
att det i fråga om de administrativa uppgifternas gruppering på

specialämbeten i allmänhet upptar det af Erik införda systemet.
Däremot saknas motsvarighet till ett par viktiga punkter i
dennes hofordning: om de fyra förnämsta ämbetsmännens,
sekrete rådens, tjänstgöring och om den permanenta 
rådskonseljen. Just de bestämmelser, som skulle garantera 
organisationens verkliga tjänstbarhet, hafva således blifvit utlämnade.
Det kan ej bero på en tillfällighet. När man på intet sätt 
angaf, huru träget de uppräknade ämbetsmännen skulle göra tjänst,
när man för riksrådet — hvars hufvudkontingent de måste komma
att utgöra — endast tänkte sig tillfälliga sammankomster, så ger
sig häraf den slutsatsen, att någon stadigvarande tjänstgöring af
de höga ämbetsmännen i grunden ej förutsattes. Instruktionerna
te sig under sådana förhållanden mera såsom ett slags 
omskrifning af ämbetsnamnens teoretiska innebörd än som reglementen
för vederbörandes ständiga verksamhet i praktiken, ämbetena
erhålla i allmänhet en karakter af aristokratiska 
hedersvärdigheter till förfång för sin praktiska betydenhet. Det ser nästan
ut, som om den begynnande aristokratiska strömningen inom
samhället återverkat äfven på detta kungliga förslag.

<br>
Den projekterade nya hofordningen synes hafva fått samma
öde som dess föregångare under Eriks tid: det blef, så vidt
man kan finna; aldrig fråga om att bringa den till verkställighet.
Någon kammerling vetes ej heller nu hafva blifvit tillsatt, och
icke heller omtalas någon öfverste lagman. Lika litet förmärkes
inom den faktiskt verksamma centralförvaltningen någon 
inverkan af förslagets punkter om de olika fackämbetena för kansliet,
kammaren och flottan, kansler och öfverste secretarius, 
tesaurarius och kammarråd, amiral<footnote>Se nedan kap. II—IV.</footnote>. Per Brahe har ej efterlämnat flera
spår af ämbetsverksamhet såsom drots än såsom öfverste 
hofmästare, och af marsken, den gamle Gustaf Olsson Stenbock,
var en sådan än mindre att vänta. Han dog för öfrigt redan
år 1571, och marskvärdigheten lämnades sedan länge obesatt<footnote>Jfr nedan sid. 180.</footnote>.
Titeln sekrete råd är och förblir försvunnen<footnote>Jag har icke anträffat den under Johans tid. Dock kallas P. Brahe
ibland konungens »näste råd» (konfirmation på grefskapet <sup>9</sup>/<sub>7</sub> 1569, <i>SRA</i> II:
390, donationsbref <sup>24</sup>/<sub>11</sub> 1575, <i>Johan III:s koncept, RA</i>). Jfr ofvan s. 147, not. 4.</footnote>.

Äfven detta försök till en systematisk central 
förvaltningsorganisation på papperet blef alltså utan frukt för det praktiska

statslifvet. Det var till en vida mera begränsad utgångspunkt,
som organisationstankens följande utveckling anknöt sig.

I ett afseende står det nya förslaget till hofordning framför
konung Eriks. Det skiljer i allmänhet hofsysslorna från 
statstjänsten. Endast vid vissa särdeles högtidliga tillfällen skulle de
höga ämbetsmännen bära riksklenodierna<footnote>När konungen »krönes eller han eljest håller stort hof», skall, heter
det, drotsen bära spiran, marsken svärdet, öfverste lagmannen kronan, 
kammerling nyckeln, tesaurarius äpplet.</footnote>, hvaremot den egentliga
hofförvaltningen koncentrerades på särskilda funktionärer, 
(kammerling,) hofmästare och hofmarskalk med underlydande. 
Sannolikt hade dock detta särskiljande skett lika mycket för 
hoftjänstens som för statstjänstens skull. Att <i>alla</i> posterna 
sammanfördes om hvarandra i en gemensam ordning för »hofvet»,
visar också, att det ej var fråga om någon principiell 
motsättning dem emellan.

Vid den tidpunkt, till hvilken förslaget hänförts, funnos 
redan både hofmästare och hofmarsk eller, såsom titeln vanligen
skrefs, hofmarskalk. Kort efter sin tronbestigning förordnade
Johan Hogenskild Bjelke till hofmästare och Gustaf Banér till
hofmarskalk<footnote>Hog. Bjelke tituleras hofmästare exempelvis i ett kungligt bref af <sup>21</sup>/<sub>4</sub>
1569, <i>SRA</i> 11: 360, G. Banér hofmarskalk i ett beställningsbref af <sup>13</sup>/<sub>2</sub> 1569,
afskrift efter orig. bland <i>Johan III:s koncept, RA</i>.</footnote>.

Dessa mäns personliga ställning i samhället kunde ej undgå
att inverka på karakteren af deras ämbeten. De tillhörde båda
den förnämsta högadeln och voro medlemmar af rikets råd. Om
nu redan under Eriks tid administrativa funktioner hade börjat
anknyta sig till det nya hofmästareämbetet, om redan en Krister
Persson blifvit sin konungs förtrogne och medhjälpare i den 
allmänna riksstyrelsen, så borde det falla af sig själft, att när 
Johan tillsatte ej blott hofmästare utan äfven hofmarsk och tog
båda bland rikets råd, dessa i än högre grad skulle kunna blifva
honom till hjälp äfven i regeringens värf. Den åtskillnad mellan
hofsysslor och statstjänst, som är genomförd i 
hofordningsförslaget, kunde ej gärna förverkligas i praxis, då de för den 
senare afsedda ämbetsmännen blefvo så föga verksamma inom den
löpande förvaltningen.

I hvad mån konungen skulle kunna sålunda betjäna sig af
sin hofmästare och hofmarskalk, berodde emellertid på arten af

dessas ämbetsställning, på regelbundenheten af deras 
tjänstgöring. I detta afseende har man att uppmärksamma en nyhet af
ej ringa vikt och intresse: de båda höga hofämbetsmännen 
upptagas allt ifrån början af Johans regering i förteckningarna öfver
beställningar<footnote>Beställningsregister för 1568—1573, <i>Best.reg., KA,</i> samt för 1571 och
1572, <i>Hofhandl., RA</i>.</footnote>. Huruvida formliga beställningsbref för dem 
förekommit, är icke fullt klart<footnote>Det ofvan nämnda »beställningsbrefvet» för hofmarskalken G. Banér
af <sup>13</sup>/<sub>2</sub> 1569 innehåller endast en försäkran för denne om viss aflöning »till en
behagelig tid, och synnerligen så länge han sig uti samme kall bruke låter»,
men utgör icke någon fullmakt i egentlig mening och rör icke hans 
ämbetsplikter. På samma sätt förhåller det sig med ett liknande bref på förhöjd 
aflöning af jan. 1570 <i>(Johan III:s koncept, RA)</i>. Hvarken för honom eller för H.
Bjelke finnas, så vidt jag kunnat utröna, några fullmakter, ej heller äro några
af dem utställda obligationer eller reversal anträffade.</footnote>, men anförda faktum är tillräckligt
för att ådagalägga, att hofmästare och hofmarskalk nu hörde
till de tjänstemän, som stodo i beställningsförhållande till 
konungen. Och hvad detta innebär, är förut påvisadt. Såsom 
beställningsmän borde hofmästaren och hofmarskalken vara 
förbundna att ägna sig helt och hållet åt konungens tjänst inom
sitt ämbetsområde. Å andra sidan åtnjöto de också aflöning
för sina ämbeten, och denna utgick ej blott i förläningar, utan
äfven i kontanter till betydande belopp<footnote>Hofmästaren H. Bjelke är i 1571 års best.reg. uppförd för lön af 4,000
mk, som i 1572 års reg. höjes till 5,000. Hofmarskalken G. Banér försäkras
i nvss citerade bref af 1569 om 3,000, 1570 om 4,000 mk, som också i reg.
anges såsom hans lön. — Jfr <sc>Clason</sc>, s. 7 f</footnote>. Det är, så vidt 
bekant, det första exemplet på att höga kungliga ämbetsmän af
stormansklassen mottagit kontant lön för sin tjänst<footnote>Jfr ofvan s. 59.</footnote>.

Förklaringen till att medlemmar af aristokratien voro villiga
att inträda i en dylik tjänsteställning är tvifvelsutan att söka i
erfarenheterna från konung Eriks regering: ämbetsbegreppets
och organisationsprincipens acklimatisering åtminstone i teorien,
högadelns indragande i en lifligare tjänstgöring hos konungen
samt dess egen vaknande känsla af sitt intresse att få fast fot
vid hofvet.

I sin hofmästare och hofmarskalk borde konung Johan 
således i regel hafva ett par förnämliga förtroendemän till hands,
som kunde göra tjänst äfven i regeringens ärenden. Men i 
praktiken blef synbarligen deras tjänstgöring vid hofvet ej så strängt
regelbunden. Man kan ju frånse de första åren, då det danska

kriget medförde extraordinära förhållanden i riksstyrelsen; men
äfven under senare tid funnos hofmästaren och hofmarskalken
ingalunda alltid på sina poster vid hofvet. Den förre sändes i
början af år 1571 ned till danska gränsen för att utväxla 
ratifikationerna på den danska fredstraktaten<footnote>Kreditiv <sup>28</sup>/<sub>2</sub> 1571, <i>RR</i>.</footnote> och synes sedan
länge nog hafva uppehållit sig nere i Västergötland med eller
utan särskilda uppdrag af konungen<footnote>Skrifvelser af <sup>30</sup>/<sub>4</sub> och <sup>24</sup>/<sub>5</sub> hafva enligt anteckning kommit honom 
tillhanda »på Leckö», <i>H. Bjelkes brefväxl., RA</i>. D. <sup>4</sup>/<sub>5</sub> och <sup>24</sup>/<sub>5</sub> skrifver kon. till
honom att förhandla med Västergötlands ständer <i>(RR)</i>, och <sup>22</sup>/<sub>6</sub> aflåter han
till honom en kallelse till ett rådsmöte, hvilken äfven den nådde adressaten
på Leckö <i>(H. B:s brefväxl.)</i>.</footnote>. I juli följande år utsågs
han till ledare för en svensk beskickning till Polen och afreste
efter ett af sjukdom förorsakadt dröjsmål i början af 1573
samt återkom först på sensommaren<footnote><sc>K. Hildebrand</sc>, s. 390 ff., 203; <sc>Ödberg</sc>, <i>Lorichs</i>, s. 15.</footnote>. G. Banér utnämndes
i aug. 1571 till fältöfverste i Finland<footnote>Fullmakt <sup>5</sup>/<sub>8</sub> 1571, <i>RR, Suppl</i>.</footnote>, på våren 1572 var han
åter i Sverige<footnote>Han deltog i maj i ett gränsmöte, <sc>Ödberg</sc>, <i>Stämpl.</i>, s. 21, not.</footnote>, men längre fram åtföljde han Hog. Bjelke på
beskickningen till Polen.

Att ersätta hofmästaren och hofmarskalken inom deras 
hoffunktioner i egentlig mening, när de sålunda voro frånvarande, borde
ej möta några svårigheter. En <sp>underhofmarskalk</sp> står redan
1571 i längderna<footnote>Mantal på kon:s hofstat, begynt <sup>3</sup>/<sub>4</sub> 1571 (<i>Hofhandl., RA;</i> efter afskrift
i <i>Palmsk. saml., U. U. B.</i>, tryckt af <sc>Fant</sc> i <i>Observationes selectæ</i>, V: 47), och
best.reg. f. 1571 upptaga båda Gören Eriksson under denna titel.</footnote>, och denne var naturligtvis hofmarskalkens 
närmaste man samt i fall af behof hans ställföreträdare. Följande år
finnas till och med två underhofmarskalkar<footnote>Ett register på hofstatens aflöning år 1572 (Längderne på löningen,
<i>RKB, KA</i>) har såsom sådana Bengt Ribbing och G. Eriksson. Den förre har
kontrollerat mantal på hofjunkare och knektar <sup>21</sup>/<sub>5</sub> och <sup>19</sup>/<sub>8</sub> 1572 <i>(RKB)</i>. Båda
upptagas likaledes i en annan längd öfver hofstaten, som är odaterad, men
synes härröra från den tid, då G. Banér var krigsöfverste i Finland, eftersom
den såsom hofmarskalk ej har honom, utan Anders Persson (troligen A. P. till
Fårdal, riksråd, död 1572; <i>SRA</i> II: 293, <sc>Stiernman</sc>. <i>Höfdingaminne</i>, I: 305). Denna
längd finnes bland <i>Hofhandl., RA</i>. — 1573 års lönelängd för hofvet har såsom
underhofmarskalk Peder Johansson. <i>RKB</i>.</footnote>. En hofmästare fanns
äfven i drottningens hofstat, och denne kunde väl tjänstgöra i
konungens, om så behöfdes<footnote>Pontus de la Gardie skall vid Johans kröning i juli 1569 hafva varit
drottningens hofmästare (<i>SRA</i> II: 398). D. <sup>16</sup>/<sub>3</sub> 1573 kontrollerar han såsom
(konungens?) hofmästare aflöningen af konungens hofjunkare och svenner 
(vidimation bland Längder på hoflön., <i>RKB, KA</i>), <sup>12</sup>/<sub>4</sub> utfärdar han anordningar
för hofvets underhåll <i>(Hofhandl., RA)</i>. Han omtalas i officiella skrifvelser från
denna tid med hofmästaretitel (Kon. t. Ol. Knutsson <sup>12</sup>/<sub>10</sub>, öppet bref för
herr Pontus <sup>13</sup>/<sub>10</sub>, <i>Johan III:s koncept, RA</i>).</footnote>. Men inom riksstyrelsen kunde

hofmästaren och hofmarskalken ej ersättas af dessa 
ställföreträdare, som i allmänhet voro mindre betydande män.

Det dröjde också ej länge, innan behofvet af bättre organ
för centralregeringen åter bragtes på tal.

Betecknande nog synes detta hafva skett genom <i>rådets</i>
initiativ. I nov. 1573 uppsattes i hertig Karls och andra 
rådsmedlemmars namn en märklig framställning till konungen om
riksstyrelsens tillstånd och kraf<footnote><i>Rådslag, RA</i>.</footnote>. Måhända med anknytning till
en kunglig proposition rörande finansväsendets ordnande klargöra
förslagsställarne först bristerna i det rådande regeringssystemet.
Det vore omöjligt för konungen att i egen person handlägga
alla riksens ärender, både stora och små. De senare borde väl
kunna ombesörjas af konungens trogne män, råd och andra,
såsom annorstädes brukades<footnote>». . . såsom det ock uti andra kongeriker, hos främmende herrer
och potentater brukligit är, hvilke sig därmed intet befatte . . .»</footnote>. Upptagen af viktigare värf, hade
konungen ej kunnat ägna rikets uppbörd och inkomst den 
uppmärksamhet han önskat, och följden hade blifvit, att medlen 
förskingrats och användts till onyttiga ting, så att riket kommit i
allt större skuld och konungen blifvit öfverhopad af klagomål
från främmande köpmän<footnote>». . . därutöfver H. K. M:t ofte i sin egen konglige sal utaf en hop
främmende köpmän icke kan blifve obekymred, hvilket är K. M:ts reputation
mycket förnär och borde icke lides . . .»</footnote>. På det att detta bedröfliga tillstånd
måtte få ett slut, borde förtrogne män inom och utom råds 
förordnas till slottshöfdingar i hvar landsände för att öfva uppsikt
öfver uppbörden och ansvara för dess användning efter konungens
och rådets beslut<footnote>». . . icke någet däraf till någre utgifter förskingrandes, med mindre
utaf h:te K. M:t och de gode herrer i rådet (inskjutet i kanten: som då hos
högb:te K. M:t kunne vare tillstädes) samtligen blifver samtyckt och beviljet,
till hvad utgifter det skall användes . . .»</footnote>. Vidare borde kostnaderna för hofvets 
underhåll nedbringas och alla hithörande utgifter kontrolleras af 
hofmästaren och hofmarsken med kamrerarnes hjälp. Ändtligen
måste nya anstalter träffas för den centrala styrelsen. Rådet
vore allt för fåtaligt, och åtskilliga af dess medlemmar kunde
dessutom för ålders och svaghets skull ej göra tjänst hos 
konungen<footnote>». . . alldenstund h:te K. M:ts gode män och råd blifve fast få och
en part af ålder, somliga egenom svaghet icke kunne eller förmå städes hos
H. K. M:ts hof sig bruke late (i kanten: desslikes är det ock för den svåre
förtäring skull de gode herrer fast besvärligit alltid så länge tillike följe hofvet
efter) . . .» P. 8.</footnote>. Därföre borde först och främst några flera riksråd 
utnämnas; rådet går till och med så långt, att det namnger 
lämpliga personer. Men dessutom föreslår det införande af den 
ordning, att riksråden endast i mycket viktiga fall skulle mangrant
kallas till hofvet, och i stället mindre afdelningar om fyra 
rådsherrar skiftevis följa konungen åt med ombyte hvart fjärdedels
år<footnote>». . . Desslikes att h:te K. M:ts gode råd icke alle tillike och så
länge på en tid måtte följe H. K. M:ts hof efter, med mindre sakerne vore
dess högre och viktigere de skulle berådslå om, uten att de vore tillskiftes i
hofvet hvarje fyre sitt fjärdings år, efter som därom ock för tu år seden blef
berådslagit, och när deres tid vore ute, kunde de andre, som strax därefter
borde tage ved, blifve till H. K. M:t förskrefne». Om det »för tu år seden»
framställda förslaget har jag ej lyckats finna någon underrättelse.</footnote>. Denna anordning borde genast sättas i verket.

Rådslaget föreligger endast i koncept och skall enligt en
anteckning aldrig hafva blifvit slutbehandladt<footnote>På baksidan står: »Rådslag, dock intet fullbordet eller utgångit».</footnote>. Mycket möjligt
är, att rådsherrarne, oaktadt de hade hertig Karls stöd, vid 
närmare betänkande ej vågade förelägga konungen en så skarp
kritik af styrelsens tillstånd och så omfattande förslag till dess
nyordnande<footnote>Jfr <sc>Ödberg</sc>, <i>Stämpl.</i>, s. 108.</footnote>. Kritiken behåller dock såsom vittnesbörd om det
rådande regeringssystemets oefterrättlighet ett obestridligt 
historiskt värde, och förslagen äro af ej mindre intresse, enär rådet
själf här upptar Erik XIV:s tanke om en ständig konselj med
alternerande medlemmar. I sin helhet är aktstycket synnerligen
märkligt såsom bevis på den styrka, till hvilken aristokratiens
själfkänsla och mer eller mindre oegennyttiga intresse för 
styrelsens ordnande redan nu hunnit.

Det stannade emellertid icke vid detta halfva steg. Då
bristen på organ för centralstyrelsen på intet sätt afhjälptes —
hofmästaren och hofmarskalken synas ingalunda hafva tjänstgjort
flitigare än förut<footnote>Man torde kunna draga denna slutsats af »Mantalet på K. M:ts hof,
som nu tillstädes äre och hemta öl och mat af köken, beskrefs 9 jan. 1574»,
fortsatt genom nya längder af <sup>16</sup>/<sub>1</sub>, <sup>20</sup>/<sub>2</sub>, <sup>28</sup>/<sub>2</sub> o. s. v. och f. n. på detta sätt
föreliggande i en någorlunda sammanhängande serie intill okt. månad <i>(Hofhandl.,
KA)</i>. Här är G. Banér uppförd först <sup>15</sup>/<sub>5</sub>. Ett rådsmöte synes då hafva varit
sammankalladt (kallelsebref af <sup>17</sup>/<sub>4</sub>, <i>SRA</i> II: 486), och äfven P. Brahe finnes
denna dag i längden.</footnote> —, grep sig rådet vid ett möte i juni 1574 på

nytt an med saken, ehuru nu på ett försiktigare sätt<footnote>Rådslag af <sup>23</sup>/<sub>6</sub>, <i>Rådslag, RA</i>.</footnote>. Det
hemställde till konungen dels att tillsätta förtroendemän i 
landskapen, dels att utnämna nya rådsherrar, denna gång dock utan
att framställa några kandidater och utan att föreslå någon sådan
anordning af tjänstgöringen, som föregående år satts i fråga. Man
inskränkte sig till att i allmänna ordalag framhålla, att rikets
tjänst kräfde en förstärkning af rådets personal<footnote>»Efter det någre finnes ibland K. M:ts gode män och råd, som både
för ålder och andre lägenheter skull icke hafva råd och förmögenhet till att
låte sig alltid och dagligen bruke och följe så hofvet jämligen efter, så på det
att det icke skall falle de få personer för svårt, som tillstädes blifve skole,
synes rådeligit och af nöden vare, att någre flere unge rådspersoner måtte 
därtill utaf H. K. M:t förordnede och nu imidlertid brukede blifve, på det de
dess bättre kunne komme sig in i riksens saker och göre H. K. M:t och sitt
fädernes rike deres tillbörlige tjänst.»</footnote>.

Man finner icke, att konungen uttalat sig med anledning af
rådets förslag eller med anledning däraf vidtagit någon åtgärd.
Bland <sp>hofjunkarne</sp>, den förnämsta kategorien af den 
uppvaktande hofstaten, märkas i längderna för sommaren och hösten
1574 tvänne män, som rådet i sin ofvannämnda ofullbordade
hemställan af nov. 1573 angifvit såsom lämpliga till 
rådsvärdighet<footnote>Klas Bjelke och Kristiern Gabrielsson. Den förre finnes i ofvan nämnda
mantal <sup>17</sup>/<sub>3</sub>—<sup>2</sup>/<sub>10</sub>, den senare <sup>12</sup>/<sub>6</sub>—<sup>3</sup>/<sub>7</sub> samt <sup>24</sup>/<sub>7</sub>.</footnote>, men i hvad mån dessa och öfriga hofjunkare kunna hafva
blifvit brukade i regeringsarbetet, låter sig icke afgöras. G. 
Banér synes nästan oatbrutet hafva tjänstgjort under denna tid<footnote>Han står i alla mantalen från juni till slutet af okt. med undantag af
dem för <sup>2</sup>/<sub>10</sub> och <sup>16</sup>/<sub>10</sub>.</footnote>.

Emellertid torde äfven konungen hafva insett behofvet af
bättre hjälpmedel för regeringen. Han grep sig an med att skapa
sådana, men hans anstalter voro af annan art än de af rådet
föreslagna.

I december 1574 synes hvarken Hog. Bjelke eller Gustaf
Banér hafva utöfvat sitt hofämbete<footnote>I ett »register på de personer, som . . . . . hafve bekommit 
månadspenningar för deris hofkost», börjande med <sup>30</sup>/<sub>10</sub> 1574, <i>(HRK, KA;</i> koncept
bland <i>Hofhandl., KA)</i>, upptas hvarken H. B. eller G. B. för dec. 1574; däremot
är den senare uppförd för <sup>30</sup>/<sub>10</sub>. Jfr hans bref af <sup>1</sup>/<sub>12</sub> 1574, <i>Sk. H.</i> XV: 53 ff.</footnote>. Däremot stå i längder
öfver hofstaten för denna tid Anders Keith och Erik Sparre 
under rubriken hofmästare<footnote>Nyss anförda reg.</footnote>. Den förre var en skotte, som 
kommit till Sverige såsom officer för skotska legotrupper och under
de senaste åren tillhört konungens hofjunkare<footnote>Se, utom ofvan anförda längder, mantal på månadspengar f. mars,
april och maj 1572, <i>RKB, KA</i>.</footnote>. Erik Sparre
hade efter studier och utländska resor nyss trädt i tjänstgöring
vid hofvet, där hans begåfning och kunskaper samt riksdrotsen
Per Brahes beskydd genast förskaffade honom en betydande
ställning<footnote>I G. Banérs anförda bref af <sup>1</sup>/<sub>12</sub> heter det: »Grefven drager Sparren
flux fram, later ock allrede sig nog märke quasi Vice-kanseler». I längderna
öfver hofvet har jag icke funnit honom före dec. 1574.</footnote>.

Äfven i jan. 1575 finner man dessa män uppförda i spetsen
för hofstaten. Men de hafva nu fått nya ämbetstitlar: Anders
Keith nämnes <sp>kommissarius</sp> och <sp>hofråd</sp><footnote>Anf. register på månadspengar. — Sparres utnämning till vicekansler
synes hafva varit ifrågasatt, men ej verkställd redan vid början af dec. enligt
G. Banérs anförda utsago. I ett förlän.bref af <sup>17</sup>/<sub>12</sub> <i>(Kongl. bref, KA)</i> bär han
titeln. — Så väl Keith som Sparre äro införda i <i>kanten</i> af 1568—73 års best.reg.
<i>(Best.reg., KA)</i>, den förre såsom hofkommissarius och hofråd, den senare utan
titel. När denna anteckning skett, är icke angifvet. Något best.reg. för 1574
har jag icke funnit.</footnote>, Erik Sparre 
<sp>vicekansler</sp>. Äfven i följande månads längd, där G. Banér 
återinsatts på sin plats såsom hofmarsk, stå, närmast efter honom,
Keith och Sparre i sina nya värdigheter<footnote>Anf. register på månadspengar. — Sparres utnämning till vicekansler
synes hafva varit ifrågasatt, men ej verkställd redan vid början af dec. enligt
G. Banérs anförda utsago. I ett förlän.bref af <sup>17</sup>/<sub>12</sub> <i>(Kongl. bref, KA)</i> bär han
titeln. — Så väl Keith som Sparre äro införda i <i>kanten</i> af 1568—73 års best.reg.
<i>(Best.reg., KA)</i>, den förre såsom hofkommissarius och hofråd, den senare utan
titel. När denna anteckning skett, är icke angifvet. Något best.reg. för 1574
har jag icke funnit.</footnote>.

Konungen hade alltså anställt tvänne nya ämbetsmän i
hofvet, och han hade tagit båda <i>utom</i> riksrådet. Vicekanslerns
uppgift låg uttryckt i hans titel: han skulle blifva kanslerns
medhjälpare eller ställföreträdare. Han var alltså närmast en
fackämbetsman för kansliet. Mindre klar är innebörden af titlarna
(hof-)kommissarius och hofråd. Troligen betecknade dock dessa
en mera allmän tjänsteställning vid hofvet, en ställning såsom
konungens kommissarie eller medhjälpare och rådgifvare i 
allmänhet utan begränsade specialåligganden. Detta 
öfverensstämmer närmast med den traditionella betydelsen af titeln 
hofråd, som här visar sig för första gången efter projektet af år 1557<footnote>En »kommissarius» Anders Månsson nämnes redan i best.reg. af 1571,
men ej i det af 1572.</footnote>.

Riksrådet fann emellertid icke dessa anstalter 
tillfyllestgörande. I ett rådslag, dat. 8 mars 1575, sysselsätter det sig på
nytt med frågan om centralstyrelsens ordnande, så vidt bekant
är åter af egen drift, utan att konungen i sin proposition därtill

gifvit anledning<footnote>Om innehållet i kon:s proposition se <i>SRA</i> II: 509. Rådslaget är tryckt
sammastädes, s. 510—514; se s. 513 f.</footnote>. Som både in- och utländske män lifligt 
besvärade sig öfver den långsamhet, hvarmed deras andraganden
behandlades, ville rådet föreslå åtgärder till lättande af konungens
regeringsbörda och till befordrande af en snabbare expedition
af styrelsens ärenden. Främst bland konungens fasta 
förvaltningsorgan vill det åter sätta rådspersoner, denna gång två till
antalet, som borde ombytas för hvarje kvartal. Men man synes
nu också hafva kommit till insikt om att det icke var 
tillräckligt att förstärka själfva personalen, att också dess åligganden
måste ordentligen fördelas på skilda ämbeten, på det att hvar
och en måtte hafva sin speciella och bestämda uppgift att 
ansvara för<footnote>». . . så äre här någre ämbeter antecknede, som först vele vare 
förordnede, så att hvar person vet sitt ämbete och sin beställning . . .»</footnote>. Ämbetsprincipen, som förut legat till grund både
för Eriks hofordning och för det liknande projektet från Johans
första tid, upptogs således nu också af riksrådet. Rådet 
tillämpade den dock på ett väsentligen annat sätt, än hvad som
skett i de båda hofordningsförslagen. Såsom erforderliga 
ämbetsmän uppförde det vid sidan af de två rådspersonerna 
hofmarskalk, vicekansler och kommissarius<footnote>Titeln hofråd nämnes icke.</footnote>, vidare ståthållare 
(förmodligen för Stockholm), kammarråd, amiral, sekreterare, 
slottsfogde (för Stockholms slott) samt slutligen »factor eller finantzerer».
Här ifrågasattes således i själfva verket icke att upprätta några
nya ämbeten, utan rådet nöjde sig med att sammanföra dem,
som redan utvecklat sig. De tre förstnämnda voro i full 
verksamhet, och deras innehafvare voro äfven i rådslaget uppförda.
Ståthållare och kammarråd voro gamla poster, men dessa 
rubriker stå i rådslaget tomma. Slottsfogde och amiral funnos
redan, och i sekreterare samt factor eller finantzerer hade man
upptagit representanter för kansliet och kammaren.

Det märkliga i denna ämbetslista ligger däri, att den 
innebär ett erkännande från riksrådets sida af den utom rådet 
stående, lägre tjänstepersonalens betydelse. Af alla de uppräknade
ämbetsmännen tillhörde endast hofmarskalken riksrådet. Än
märkligare blir detta erkännande genom det sätt, hvarpå de
nämnda regeringsorganens samverkan anordnas, — den enda
egentliga nyheten i förslaget. De skulle, hette det, alla 
dagligen sammanträda till gemensamma förhandlingar om regeringens

löpande angelägenheter, särskildt när konungen befunne sig i
Stockholm. En timme före middagen borde de anslå åt inrikes
saker, en timme efter middagen åt utrikes. Här föreslogs 
således att sammansluta de förnämsta af de redan förhandenvarande
tjänstemännen med ett par riksråd i spetsen till en fast, 
regelbundet samarbetande regeringskonselj.

Intet ger vid handen, att konungen skänkt detta rådets
förslag större uppmärksamhet än de föregående. Om dess 
förverkligande är ingenstädes tal. Det finnes hvarken något spår
af rådsherrarnes alternerande tjänstgöring eller af den föreslagna
regeringskonseljen såsom helhet.

Intresset knyter sig därföre fortfarande till utvecklingen af
de organ, som oberoende af rådets systematiserande förslag 
kommit till stånd.

Bland 1575 års beställningsmän finnes ej längre Hog. Bjelke<footnote>Best.reg. f. 1575 bland <i>Best.reg., KA</i>.</footnote>.
Hans beställning torde sålunda hafva blifvit upphäfd. Så föga
som han under de senare åren tjänstgjort vid hofvet, är detta icke
öfverraskande. Hofmästaretitel för han dock ännu<footnote>Kreditiv af <sup>16</sup>/<sub>3</sub> 1575, <i>RR</i>. Titeln användes äfven i adressen på bref
af <sup>26</sup>/<sub>1</sub> 1577, <sup>23</sup>/<sub>8</sub> 1578, <sup>14</sup>/<sub>1</sub> 1580 <i>(H. B:s brefväxl., RA)</i>, men i officiella handlingar
från dessa senare år har jag ej funnit den.</footnote>. År 1576
utnämndes han till ståthållare i Östergötland och bands således
direkt vid en post fjärran från hofvet<footnote>Fullmakt <sup>19</sup>/<sub>12</sub> 1576, <i>RR</i>.</footnote>.

Hofmarskalken G. Banér var nu främste mannen i 
beställningsregistret. Bland beställningsmännen uppfördes också Anders
Keith såsom (hof-)kommissarius och hofråd samt Erik Sparre
såsom vicekansler<footnote>Reg. för 1575, 1576, 1578 bland <i>Best.reg., KA</i>, för 1577 bland 
<i>Hofhandl., RA</i>.</footnote>.

Den sistnämndes verksamhet har man att betrakta inom
kansliets historia.

Huru träget hofmarskalken och hofkommissarien tjänstgjort
vid hofvet, torde kunna slutas af bevarade register på de 
månadspenningar, som utbetalts till hofstaten. Enligt dessa register har
G. Banér uppburit månadspenningar så godt som oafbrutet och
A. Keith alldeles oafbrutet under jan.—okt. 1575 och hela år 1576<footnote>Reg. för jan.—mars 1576 bland <i>RKB, KA</i>, för april—aug. bland 
<i>Hofhandl., KA</i>, för sept.—dec. i restantieräkningen till 1577 års <i>RKB</i>. Om reg.
för 1575 se ofvan sid. 165, not 5.</footnote>.
De torde således hafva regelbundet fungerat under denna tid.

Det ser ut, som om de gemensamt ledt hofstatens 
administration, dess mönstring och aflöning<footnote>Det finnes dels invisningar af dem hvar för sig till kammartjänstemännen
ang. utbetalning af löner till hofstatens medlemmar <i>(Hofhandl., KA; Economica
och Cameralia, RA)</i>, dels mönsterregister öfver hofvet, månadsvis uppgjorda,
som äro undertecknade antingen af båda eller endast den ene <i>(Hofhandl., KA)</i>.</footnote>. I hvad mån de biträdt
konungen i själfva regeringens värf, och huruvida härutinnan
någon skillnad existerat emellan riksrådet G. Banérs och 
hofrådet A. Keiths ställning, undandrar sig vår kännedom, såsom
helt naturligt är, då detta biträde kunde både påkallas och 
gifvas utan skriftliga former. Sannolikt får man väl dock tänka
sig båda såsom konungens medhjälpare äfven på detta område.

En del af hofjunkarne stå i registren öfver hofstaten ibland
sida vid sida med de ofvan nämnda ämbetsmännen. Arvid
Gustafsson Stenbock finner man sålunda än vid hofmarskens
sida<footnote>Juni 1575. Anf. reg.</footnote>, än vid kommissariens<footnote>Aug. 1575, jan.—mars 1576.</footnote> eller vicekanslerns<footnote>Juli 1575.</footnote>, Pontus de la
Gardie förekommer dels under rubriken (hofkommissarius och)
hofråd, jämte Anders Keith, dels under rubriken hofmarsk 
omedelbart efter G. Banér<footnote>April—aug. 1576.</footnote>. På liknande sätt äro stundom äfven Johan
Sparre, Mauritz Grip, Erik Gabrielsson m. fl. i längderna införda
jämte de tre ämbetsmännen under gemensam rubrik med någon af
dessa<footnote>Juli—aug. 1575, 1576.</footnote>. Snarast beror väl detta på bristande noggrannhet hos
de skrifvare, som uppsatt längderna, men sannolikt är denna
också att förklara på så sätt, att de förnämsta hofjunkarne till
hela sin ställning ej mera skilde sig från de tre 
hofämbetsmännen, än att vederbörande skrifvare ansåg sig kunna sammanföra
dem med dessa. Äfven Banér, Keith och Sparre tillhörde ju i
själfva verket hofjunkarnes klass, ehuru de fått speciella ämbeten
sig anförtrodda<footnote>I reg. på månadspengar för sept.—okt. 1575 och i de af G. Banér och
A. Keith egenhändigt underskrifna mönstersedlarna för mars—aug. 1576 m. fl.
handlingar återfinnas de bland hofjunkarne.</footnote>. Det ligger då nära till hands att tänka sig,
att konungen äfven bland dessa hofjunkare kunnat i ett eller
annat fall finna medhjälpare ej blott i hofsysslor, utan äfven i
regeringsärenden. Näppeligen kan dock deras deltagande i de
sistnämnda hafva varit af mera betydande art.

Här är icke tillfälle att steg för steg följa dessa högre och
lägre funktionärers tjänstgöring vid hofvet. Karakteren af deras

ställning är i hvarje fall klar. Endast vicekanslern hade begränsade
fackuppgifter; hofmarskalken, hofkommissarien och hofjunkarne
saknade däremot fullständigt fixerade verksamhetsfält inom 
statsförvaltningen. Påkallade konungen deras hjälp, så innebar detta
principiellt sedt endast tillfälliga uppdrag, grundade på deras 
allmänna, personliga tjänsteställning. Under sådana förhållanden
har det icke någon egentlig organisatorisk betydelse, att 
hofrådstiteln äfven utom de anförda registren börjar förekomma för
en eller annan af hofjunkarne jämte Anders Keith. Anders 
Sigfridsson skall år 1577 hafva fört den<footnote><i>Palmsk. saml.</i> III: <sc>v</sc>: 557, <i>U. U. B.</i>, anteckning efter Stockholms stads
tänkebok.</footnote>, och möjligt är, att äfven
andra hofråd skulle kunna uppletas från slutet af 1570-talet. För
regeringens faktiska gestaltning gör det icke någon egentlig 
skillnad, om Keith haft en eller flera ämbetsbröder i 
hofrådsvärdigheten, så länge denna till sin innebörd var fullkomligt obestämd.

<br>
De nya värdigheterna inom hofstaten förändrade således
icke på något väsentligt sätt regeringens karakter, och de kunde
tydligen icke bota dess brister. År 1580 fann sig också rådet
böra på nytt konstatera, att — på grund af krigstillståndet, såsom
det hette, — rikets inre angelägenheter blifvit åsidosatta, och
att åtgärder borde vidtagas, för att ej till konungen gjorda 
framställningar skulle behöfva blifva utan svar och besked. Men det
inskränkte sig nu till att helt allmänt hemställa, att några de
mest framstående personerna i konungens hof måtte förordnas
att jämte vederbörande kanslitjänsteman handlägga de 
angelägenheter, som konungen ej själf hunne med. Härmed synes man
hufvudsakligen hafva afsett inkommande suppliker och klagomål
samt däraf föranledda rättegångar<footnote>Rådslag <sup>19</sup>/<sub>2</sub> 1580, <i>SRA</i> II: 572. Om supplikernas behandling se nedan kap. II.</footnote>. Det förefaller nästan, som
skulle rådet hafva tröttnat på att gång efter annan utarbeta 
förslag, som aldrig ledde till någon påföljd. Det påpekade endast,
<i>att</i> förbättrade anstalter för regeringsarbetets skötsel behöfdes,
och inlät sig icke på något detaljeradt organisationsprogram.

Flera år gingo, innan någon ny ansats till nybildningar inom
centralförvaltningen skedde. Bland hofjunkarne märkas 
fortfarande hofmarskalken G. Banér, vicekanslern Erik Sparre och 
hofrådet Anders Keith, alla beställningsmän<footnote>Aflöningsräkningar bland <i>RKB</i>, best.reg. f. 1584 bland <i>Best.reg., KA</i>.
— Titeln hofråd för Anders Keith exempelvis i fullmakter af <sup>26</sup>/<sub>8</sub> 1580, <sup>4</sup>/<sub>1</sub> och 
<sup>9</sup>/<sub>6</sub> 1583, <i>RR</i>.</footnote>. År 1580 nämner 
äfven Pontus de la Gardie sig hofråd, karakteristiskt nog vid en 
tidpunkt, då han alldeles icke tjänstgjorde vid hofvet, utan såsom
krigsöfverste vid ryska gränsen<footnote>Bref af <sup>11</sup>/<sub>11</sub> 1580, dat. fältlägret vid Kexholm, <i>De la Gardieska Ark.</i>
IV: 187—191.</footnote>.

Först vid midten af 1580-talet togs frågan om den centrala 
regeringens organisation åter under allvarlig ompröfning. Det skedde
på ett rådsmöte, som i samband med konungens förmälning med
Gunilla Bjelke i mars 1585 hölls i Västerås, och vid hvilket
konungen och rådet öfverlade om en mängd viktiga ärenden. I
början af mars afgaf rådet ett utförligt betänkande<footnote><i>SRA</i> II: 659—668.</footnote>, som i flera
punkter berörde styrelsens tillstånd och kraf på förbättrade 
anstalter och slutade med ett förslag, att ett hofråd skulle 
inrättas. Liksom alla andra furstar ej kunnat undvara ett 
hofråd, så vore ett dylikt äfven i Sverige behöfligt, på det att
den löpande förvaltningen skulle kunna gå sin tillbörliga gång,
rättssökandes klagomål och öfriga andraganden till konungen i
tid blifva afgjorda, kammarärendena blifva ordentligen skötta
och konungen dessutom hafva skickliga adelsmän till hands att
sända ut vid förefallande behof. Minst fyra ledamöter borde
alltid vara tillstädes, men då och då borde ombyte af 
tjänstgörande ske. Att man tänkte sig hofrådet sammansatt af 
personer utom riksrådet, är tydligt däraf, att omöjligheten för det 
sistnämnda att alltid vara tillstädes just anföres såsom ett skäl för
hofrådets inrättande. Rådet hänvisade till en medföljande 
förteckning på personer, som vore lämpliga att insättas i den nya
korporationen. Om denna förteckning är att söka i någon af
de handlingar, som synas utgöra bilagor till de vid detta möte
uppsatta rådslagen, listor på de personer och funktionärer, som
skulle utföra de i rådslagen framställda förslagen, i hvilka listor
bl. a. äfven hofråd äro upptagna<footnote>Jag har anträffat tre sådana, som alla synas syfta på ej blott detta,
utan äfven följande vid rådsmötet afgifna rådslag (se nedan) och således torde
hafva tillkommit först efter dessa senares afgifvande. Två af handlingarna utgöra
namnförteckningar, upptagande de personer, som skulle utföra rådslagets olika
punkter. Båda börja med »Commissarii till Lifland» och båda hafva 
»hofråd» såsom en särskild kategori, men de förete i öfrigt åtskilliga olikheter.
Den ena förteckningen, här signerad A, finnes bland <i>Rådslag, RA</i>, den andra,
B, har tillhört <i>Oxenstjernska saml., RA</i>, och är omnämnd af <sc>G. O. Berg</sc>, s. 31,
not 2. Den tredje handlingen är en öfversikt öfver »executores» till samtliga 
rådslag och innehåller endast några få namn; i allmänhet äro här endast de 
ämbetsmän eller andra förtroendemän angifna, som skulle taga hand om de olika 
verkställighetsåtgärderna. — Texten A upptar 12 hofråd, texten B 11; 9 äro 
gemensamma för båda, de öfriga olika. (Jfr nedan sid. 174.) — <sc>Bergs</sc> uppgift, att
enligt text B de 11 hofråden skulle vara »tillskiftes hos hertig Sigismundus», torde
bero på ett missförstånd. Anteckningen »Ware tillskiftes hos hertig 
Sigismundus N. N.» står icke som rubrik för de 11 hofråden, utan vid sidan af 
förteckningen, och har väl, såsom bokstäfverna »N. N.» ( — nedan nämnda?) gifva vid
handen, varit afsedd att blifva en särskild rubrik, som dock aldrig kommit att
ifyllas. Om Sigismunds hofhållning var tal i rådslaget (<i>SRA</i> II: 663), men
ingalunda om alla hofrådens tjänstgöring hos honom.</footnote>, det torde väl ej vara fullt

säkert. Antagligt är dock, att ursprungligen en särskild längd
på de föreslagna hofråden följt med rådslaget, men att den 
sedan blifvit intagen i dessa utförligare bilagor, som slutligen 
bifogades rådets utlåtanden i deras helhet.

De öfriga punkter angående centralförvaltningen, som 
förefinnas i detta rådslag och i tvenne senare, den 31 mars, vid
samma möte afgifna<footnote><i>SRA</i> II: 669—678.</footnote>, äro af mindre vikt. Rådet yrkade åter
på inskränkning i hofhållningens kostnader och föreslog, att 
hofpersonalens aflöning och underhåll skulle kontrolleras genom 
hofrådet, hofmarskalken m. fl.<footnote>a. a., s. 670 f.</footnote>, det hemställde om tillsättande af
krigskommissarier för krigssakerna<footnote>a. a., s. 672; jfr s. 662.</footnote>, om förbättring af 
expeditionen i kansliet<footnote>a. a., s. 675.</footnote>, det behandlade särskildt åtskilliga frågor
rörande kammaren och dess ordning<footnote>Se nedan kap. III.</footnote>. I allmänhet föreslog det
dock icke några nya ämbeten och institutioner.

Det är ögonskenligt, att äfven hofrådet endast i viss mån
kan anses såsom en nyhet. Om man också frånser det liknande
projektet af 1557, som nu kunde vara bortglömdt, så existerade
faktiskt vid denna tid redan en hofrådsvärdighet — just från
månaderna närmast före rådslagets tillkomst har man att 
anteckna titelns användning för ytterligare tvenne hofjunkare, Ture
Nilsson Bjelke<footnote>Kungl. bref <sup>4</sup>/<sub>1</sub> 1585, <i>Sk. H.</i> XXXIV: 94, och <sup>1</sup>/<sub>2</sub> 1585, 
<i>Bjelkesaml., RA</i>.</footnote> och Karl Gustafsson Stenbock<footnote>I en anteckning, som synes höra till förarbetena för 1585 års best.reg.
(<i>Best.reg., KA</i>), heter det: »Karl Gustafsson till Tofta, hofråd, har beställning
såsom knekteöfverste, dat. 3 sept. 1584.»</footnote> —, och rådet
har i sitt förslag endast så att säga mångfaldigat denna 
hofrådsvärdighet och organiserat en fast korporation af dess innehafvare.
Den korta punkten om det projekterade hofrådets ställning och

uppgift är så allmänt hållen, att ej heller den innefattar något
egentligt nytt.

Det kan till och med sättas i fråga, om ens denna 
grundtanke i rådets förslag, att organisera ett fast, korporativt hofråd,
var någon nyhet i tidens organisationsarbete. Ett aktstycke 
föreligger, hvilket enligt ingressen tillkommit på <i>konungens</i> befallning
och innehåller dels en förteckning på 12 män, som denne 
beslutat att använda såsom hofråd, och som i denna egenskap
skulle tjänstgöra fyra och fyra tre månader i sänder, dels en i
fem punkter affattad instruktion för samma tjänstgöring<footnote>»Desse efter(skrif)ne namne äre efter K. M:ts befallning uppskrifne,
hvilke högb:te K. M:t härefter akter att bruke för hofråd, så att någre af dem
skole ju alltid vara stadigen vid handen, dock till skiftes fyre utaf dem tre 
månader.» Härefter följa namnen och slutligen instruktionen, som är tryckt af
<sc>G. O. Berg</sc>, s. 30 f.</footnote>. 
Hofråden skulle biträda i uppsikten öfver hofstaten, medverka vid
ransakningar på grund af klagomål och andra andraganden, 
officiera vid främmande legaters audiens och tillse, att dessa erhölle
svar och afsked, öfvervaka anstalterna till hofvets underhåll samt
ändtligen i allmänhet stå konungen till tjänst genom att 
verkställa hans befallningar. Allt talar för att handlingen, som är
odaterad, härrör från midten af 1580-talet, men däremot har det
icke lyckats att afgöra, om den är äldre eller yngre än rådslaget.
Det förra är möjligt<footnote>Man erinrar sig i detta sammanhang några ord i <i>rådets</i> nyss anförda
förslag om hofråd: ». . . hvilkes namn <i>tillförene hafver varet antecknede</i> och
ännu på denna sedel stå förtecknet». Det <i>kan</i> tänkas, att därmed åsyftas just
dessa »antecknede». Att rådets egen namnlista, sådan den nu föreligger, ej
öfverensstämmer med denna, är i och för sig ej något bevis däremot.</footnote>, och i så fall blir rådets nyss nämnda 
förslag endast ett återupplifvande af en från konungen utgången
plan, som ej bragts till verkställighet. Är åter det kungliga 
aktstycket yngre<footnote>Om den kungliga planen vore äldre, borde, synes det, rådet i sin 
hemställan hafva omnämnt den tydligare än som kan sägas hafva skett genom
hänvisningen till de »antecknede» namnen. Måhända kan ock anmärkas, att
medan det sakliga innehållet i rådslagets redogörelse för hofrådens uppgift är
ungefär det samma som i den kungliga instruktionen, den förra dock är vida
mindre klart och systematiskt affattad, hvilket skulle kunna förefalla underligt,
om den vore yngre och byggd på den sistnämnda.</footnote>, skulle här erbjuda sig ett sällsynt exempel på
att konungen verkligen en gång fäst afseende vid ett rådets
organisationsförslag och tänkt på att förverkliga det.

I alla händelser är det tydligt, att vid denna tidpunkt både
konungen och riksrådet för att tillgodose centralregeringens behof

af nya organ hufvudsakligen haft den idén i sikte att upprätta
ett fast hofråd, som skulle tjänstgöra i alternerande afdelningar.
Den rena ämbetsprincipen har således fått träda tillbaka för 
principen om en konselj med gemensamma rådgifvande och 
exekutiva uppgifter. Båda instruktionerna angifva endast en dylik 
allmän tjänsteställning. Några hufvudområden för hofrådets 
verksamhet nämnas visserligen, men formerna och sättet för denna
verksamhet regleras icke.

I fråga om hofrådets sammansättning skiljer sig den lista,
som uppsatts på konungens befallning, betydligt från rådets 
förslag, för så vidt detta får anses föreligga i rådslagets bilagor.
Mer än hälften af namnen i den förra saknas i de senare<footnote>Gemensamma för alla tre listorna äro namnen grefve Mauritz (Sture),
grefve Erik (Brahe), Anders Keith och Erik Abrahamsson (Lejonhufvud), 
hvarjämte Ture Bjelke står i den kungliga hofrådslängden och i texten A af 
rådslagets bilaga, men ej i text B (se ofvan s. 171, not 3). De öfriga namnen i
den förstnämnda äro Arvid Gustafsson (Stenbock), Axel Stensson (Lejonhufvud),
Sten Banér, Klas Bjelke, Mauritz Grip, Krister Gabrielsson och Bengt 
Gabrielsson (Oxenstjerna). Af dessa var Sten Banér riksråd senast sedan år 1584 (<i>Reg.
öfver rådslag</i>, s. 78), K. Bjelke åtminstone sedan mars 1585 (<i>SRA</i> II: 668).
Såsom synes, saknas Karl Gustafsson; denne står däremot i båda texterna af
rådslagets bilaga.</footnote>. Är
konungens namnlista äldre, har rådet alltså — möjligen af 
okunnighet om dess lydelse — frångått den, är den yngre, har
konungen till väsentliga delar icke velat följa rådets förslag.

Emellertid gick det nu på samma sätt som så många gånger
tillförene: organisationsplanerna kommo aldrig till utförande. 
Under senare delen af 1585 omtalas, så vidt bekant är, endast några
få hofråd: de förutvarande, Anders Keith, Ture Bjelke och Karl
Gustafsson Stenbock, samt Kristiern Gabrielsson (Oxenstjerna)<footnote>Karl Gustafsson kallas hofråd i ett kungligt bref till »hustru Kirstin»,
dat. <sup>20</sup>/<sub>8</sub> 1585 (<i>Johan III:s koncept, RA</i>), T. Bjelke och K. Gabrielsson, som
deltogo i fredsförhandlingarna med Ryssland, så väl i instr. för dessa 
förhandlingar, dat. <sup>16</sup>/<sub>7</sub>, som i fredsfördraget, dat. <sup>19</sup>/<sub>12</sub> (<i>Sk. H.</i> XXXVI: 315; <i>Sveriges
Traktater</i> V: 36, 39).</footnote>. Det
skulle ju vara möjligt, att ytterligare en eller annan fört titeln, ehuru
detta ej observerats eller ej framgår af nu tillgängliga källor;
med många torde det näppeligen vara fallet. Säkert är, att ingen
som helst regelbunden tjänstgöring af hofråd inom 
centralstyrelsen kan spåras. Ture Bjelke och Kristiern Gabrielsson afsändes
på sommaren 1585 såsom fredsunderhandlare till ryska gränsen<footnote>Se föreg. not.</footnote>,

och ingendera vetes efter återkomsten från denna beskickning
hafva haft titeln hofråd eller fungerat såsom sådant.

Däremot synas under den följande tiden riksråden hafva
blifvit mer än vanligt anlitade i konungens tjänst. Från hösten
1586 långt in på året 1587 tillhörde flera eller färre riksråd 
beständigt konungens hof. Förutom Sten Banér, som skötte sin
broder Gustafs plats såsom hofmarskalk, medan denne befann
sig på annat håll i konungens ärenden<footnote>Sten Banér omtalas såsom hofmarskalk exempelvis i kon:s bref till
hertig Karl <sup>15</sup>/<sub>1</sub> 1587, <i>SRA</i> II: 720. I best.registren för 1586 och 1587 (det
förra bland <i>Best.reg., KA</i>, det senare i <i>Rosenbl. saml.</i>, III, <i>KA</i>) står dock G.
Banér kvar i sin ämbetsvärdighet. Vid nyåret 1587 var G. Banér i Upland,
medan hofvet uppehöll sig i Vadstena; bref till honom <sup>4</sup>/<sub>1</sub>, <i>RR</i>.</footnote>, finner man hösten 1586
Per Brahe, Hogenskild Bjelke, Erik Gustafsson (Stenbock) vid
hofvet under längre eller kortare tider, under de första 
månaderna af 1587 var riksrådet nästan mangrant församladt hos
konungen, och långt fram på våren dröjde flera af dess 
medlemmar kvar<footnote>Detta framgår af mantalsregister »uppå K. M:ts medföljande hof, som
blifve spiste dageligen af köket och källaren», fördt vecka för vecka från <sup>1</sup>/<sub>10</sub>
1586 till <sup>11</sup>/<sub>2</sub> 1587, samt liknande mantal af <sup>1</sup>/<sub>3</sub> och <sup>1</sup>/<sub>5</sub> 1587, <i>Hofhandl., KA</i>.
Jfr <sc>E. Hildebrand</sc>, <i>Kalmare-stadgar</i>, s. 5; <i>SRA</i> II: 776 f. Åtskilliga rådsherrar
synas redan i aug. 1586 hafva varit hos konungen i och för förhandlingarna
med hertig Karl; <i>SRA</i> II: 679 ff.</footnote>. Det var dock särskilda omständigheter, som 
härtill gåfvo anledning: de viktiga och tidsödande förhandlingarna
med hertig Karl om hans furstliga rättigheter, den 
hufvudsakligen för denna fråga sammankallade riksdagen i Vadstena samt
ändtligen den nya frågan om Sigismunds kandidatur till polska
kronan och de betydelsefulla konsekvenser, som därtill 
anknöto sig.

Bland dessa konsekvenser var äfven den, att krafvet på
organisation af centralregeringen framträdde i en ny form och på
ett sådant sätt, att det ej längre lät afvisa sig. Blefve Sigismund
konung i Polen, så måste han komma att uppehålla sig där,
äfven sedan han efterträdt sin fader i Sverige, åtminstone vissa
tider, kanske lika mycket som i Sverige eller mera. Under sådana
förhållanden kunde han naturligtvis icke komma att i Sverige
föra ett sådant personligt regemente, som här hittills behärskat
statslifvet. Man måste tänka på att för Sverige organisera en
regering, som kunde sköta den löpande förvaltningen äfven utan
konungens omedelbara ingripande. Själfva grundprincipen för

det hittillsvarande styrelsesättet måste öfvergifvas och en ny 
ordning uttänkas.

Ett försök att lösa denna uppgift innehålla de stadgar, som
under våren 1587 uppgjordes i Vadstena och några månader
senare, när underrättelse om Sigismunds val anländt, efter en
sista revision beseglades af Johan och Sigismund i Kalmar samt
med anledning däraf plägat benämnas <b>Kalmare stadgar</b><footnote>Se <sc>E. Hildebrand</sc>, a. a., och <i>SRA</i> II: 777—800. Den slutliga 
redaktionen återfinnes i <i>SRA</i> II: 789—799.</footnote>. De
skulle träda i kraft, när Sigismund bestege äfven den svenska 
tronen, och reglerade det förhållande, som då skulle uppstå mellan
hans två riken, fastslogo garantier för att Sveriges intressen skulle
blifva tillgodosedda samt bestämde organen och formerna för
dess styrelse.

Under konungens vistelse i Polen så väl som när han var
närvarande i Sverige skulle Sverige styras genom förnämliga
svenska män, sju till antalet, som kunde tagas inom eller utom
råds, och af hvilka konungen skulle utnämna sex, hertigen af
Södermanland den sjunde. De borde hvart annat eller hvart
tredje år ombytas<footnote>P. 10. I förslaget af <sup>7</sup>/<sub>4</sub> stadgades ombyte hvarje eller hvart annat år;
<i>SRA</i> II: 778.</footnote>. Denna bestämmelse afsåg enligt 
motiveringen att förebygga misstankar mot regeringsherrarne för 
inbördes stämplingar och själfsvåld; faktiskt innebar den, att 
aristokratien i sin helhet, såsom stånd, sattes i besittning af makten.
Alla ärenden skulle behandlas af regeringen gemensamt och 
afgöras efter majoritet, således, om så behöfdes, genom 
omröstning<footnote>Bestämmelsen saknas i de äldsta förslagen.</footnote>. Regeringen organiserades alltså fullt kollegialt. 
Landskapen skulle styras af förnämliga ståthållare, och bland rikets
mest framstående män skulle utses innehafvare af de 
allmänneliga riksämbetena<footnote>»Publica officia», <i>SRA</i> II: 792 (p. 11). I en svensk öfversättning af
konstitutionerna, som finnes i <i>Nord. saml.</i>, 4:o n:o 832, f. 191, <i>U. U. B.</i>, återges
termen med »de höge och allmänlige riksens ämbeter».</footnote>, drotsens, marskens, kanslerns och amiralens<footnote>I Vadstena artiklar af <sup>10</sup>/<sub>5</sub> upptas såsom »publica officia» endast de
tre förstnämnda ämbetena, ej amiralens. I det äldre förslaget af <sup>7</sup>/<sub>4</sub> 
förekommer termen icke; här skiljas ej dessa poster från öfriga förnämliga ämbeten
(a. a., s. 778).</footnote>,
som skulle förvaltas efter lag och häfd. Förhållandet mellan dessa
ämbetsmän och regeringskollegiet reglerades dock icke, och de
förra fingo ej någon särskild plats i det senare. Ej heller 
berördes förhållandet mellan regeringen och rådet. Detta 
sistnämnda erhöll emellertid rätt att, om innehafvaren af ett 
förnämligt ämbete<footnote>»Qui præcipuo et primario aliquo regni officio functus est», p. 13. Om
uttryckets betydelse jfr <sc>E. Hildebrand</sc>, a. a., s. 25.</footnote> aflede, uppsätta några personer på förslag till
efterträdare<footnote>» . . . <i>Aliquot</i> alii ex Suecis . . . eligantur». Såväl <sc>E. Hildebrand</sc>,
a. a., s. 12. som <sc>Ahlqvist</sc>, I: 86, uppgifva, att förslaget skulle bestå af tre
personer.</footnote>, och skulle då konungen hafva att utnämna en
af dessa.

Konungen skulle i Polen alltid hafva hos sig en svensk 
hofkansler af adel, minst en svensk rådsherre, ett par andra i börd
och bildning framstående svenskar samt en eller annan svensk
sekreterare, detta för att erhålla kännedom om svenska 
angelägenheter och bättre kunna besvara framställningar, som (af
regeringen i Sverige?) kunde göras till honom, äfvensom 
undersåtarnes klagomål och supplikationer. Motsvarande polska 
funktionärer borde följa honom till Sverige, men i allmänhet finge
inga polackar inblanda sig i svenska ärenden eller tvärtom<footnote>P. 12. Bestämmelsen förekommer först i Vadstenaartiklarna af <sup>10</sup>/<sub>5</sub>.</footnote>.
Önskade konungen, när han var i Polen, personligen öfverlägga
med svenska riksrådet, skulle han gifva detta skriftligen 
tillkänna, hvarpå rådet hade att utse två af sina medlemmar att
resa öfver till Polen. Flera finge konungen ej kalla till sig.
Hvad dessa två beslöte, måste för att blifva giltigt bekräftas af
de hemmavarande<footnote>P. 32.</footnote>. Bestämmelsen skulle efter sin ordalydelse
möjligen kunna fattas så, att konungen därigenom bands vid
rådets samtycke, men det är ej fullt klart, hvilken innebörd man
ville gifva den. Hela frågan om regeringskollegiets ställning till
konungen lämnades nämligen fullständigt å sido. Endast så
mycket är tydligt, att konungen med nyss nämnda undantag för
till honom ställda andraganden och suppliker skulle utöfva sin
myndighet endast genom regeringsherrarne.

Särskildt bestämdes, att rättskipningen i Sverige skulle
blifva fri och oförkränkt, och att ingen skulle stämmas för rätta
utom landets gränser. Ville någon svensk vädja till konungen
under dennes frånvaro i Polen, skulle denne för hvarje fall utse
en skicklig och värdig svensk man till ordförande vid målets
behandling och afgörande<footnote>P. 29, 37.</footnote>.


Konungen finge ej ur Sverige utföra rikets skatt och 
regalier. Till finansernas skötsel skulle användas svenska män, och
kamrerare och andra kammartjänstemän skulle lämna konungen
årliga redogörelser<footnote>P. 16 f. I de latinska texterna nämnas »camerarii, quæstores aliique,
qui proventuum regni curam habent»; den anförda svenska öfversättningen har
»kammarrådet, räntemästere och andre».</footnote>.

En forskare har påvisat, att Kalmare stadgar på ett 
förtjänstfullt sätt tryggade Sveriges själfständighet i förhållande till
Polen och dess evangeliska religion gent emot papismen<footnote><sc>E. Hildebrand</sc>, a. a., s. 24.</footnote>. Sämre
hade man sörjt för den blifvande svenska regeringens fasthet
och verkningsförmåga. Stadgarnas upphofsmän, Johan, Sigismund
och deras rådgifvare, synas hafva saknat blick just för den 
principiella förändring i styrelsens ordning, som måste följa af 
konungens vistelse i Polen. Ett månghöfdadt regeringskollegium,
hvars ställning till konungen var obestämd, och hvars kraft förlamats
genom den föreskrifna växlingen i dess sammansättning, kunde
aldrig verka på samma sätt som en personligen regerande konung.
Så mycket mera skulle då ännu oundgängligare än förut en 
verklig ämbetsorganisation hafva behöfts, men härför gjorde man
ingenting. Intet enda nytt ämbete inrättades, ingen 
reorganisation af de gamla företogs. I organisatoriskt hänseende beteckna
Kalmarstadgarna därföre på intet sätt något framsteg.

Däremot hafva de af gammalt gällt såsom ett fullgånget 
uttryck för den aristokratiska strömning, hvars uppkomst och 
utveckling ofvan blifvit antydda. Nyligen har man gjort 
invändningar mot denna uppfattning och särskildt påvisat, att 
rådsaristokratien enligt tillgängliga underrättelser icke torde haft
någon väsentlig andel i stadgarnas utarbetande<footnote>a. a., s. 18—26.</footnote>. Ett faktum är
i alla händelser, att den regering, som Kalmarstadgarna 
konstituera, har en afgjordt aristokratisk karakter. Äro de tillkomna
under Johans och Sigismunds egna auspicier, så bevisar detta, att
stormansklassen nu gjorde sig så oemotståndligt gällande inom
det svenska samhället, att äfven konungadömets bärare, när de
skulle ordna en regering för konungens frånvaro, ofrivilligt 
utlämnade dess makt åt denna klass.

För den tidpunkt, då dessa stadgar tillkommo, hafva de
naturligtvis ingen annan betydelse än den, att de gifva 
upplysning om den då rådande uppfattningen af frågan om 
centralstyrelsens ordnande. Till utförande skulle de ju icke komma
förr än vid Sigismunds tronbestigning, och deras innehåll var ej
sådant, att det kunde antecipationsvis inverka redan på Johans
regering.

Denna regering gick alltså sin gång som förut. Den 
aristokratiska anda, som karakteriserar Kalmarstadgarna, kom icke
att göra sig märkbar i den samma. Tvärtom synes förhållandet
mellan konungen och de förnämsta rådsherrarne hafva varit allt
annat än godt. Fungerande hofmarskalken Sten Banér<footnote>Ännu i 1588 års best.reg. är G. Banér uppförd såsom hofmarskalk,
men i anteckningar, afsedda att läggas till grund för följande års reg., har herr
Sten insatts i hans ställe. <i>Best.reg., KA</i>.</footnote> 
beklagar sig i ett förtroligt bref till Hog. Bjelke öfver att han i 
viktiga ärenden intet förmår hos konungen och säger sig längta
att få komma bort från hofvet<footnote>Brefvet finnes i <i>Hog. Bjelkes brefväxl., RA</i>. Det är odateradt, men
synes härröra från år 1588.</footnote>. Och då herr Hogenskild själf
i början af år 1588 tillbragte någon tid därstädes, hade han lika
ledsamma erfarenheter att anförtro sin vän Erik Sparre<footnote>Bref, dat. <sup>6</sup>/<sub>3</sub> 1588, i <i>Sk. H.</i> VII: 31-38.</footnote>. Han
tadlar bittert det bedröfliga tillståndet inom regeringen och 
berättar äfven om en åtgärd, som tyder på att konungen vid denna
tid var ytterst förbittrad på honom och hans ståndsbröder:
denne skulle i endast ett par sekreterares närvaro hafva låtit
förelägga sig hofregistret och därur egenhändigt utstrukit alla de
beställningar, som de förnämsta af adeln innehaft. Uppgiften kan
ej kontrolleras, men den är betecknande för ställningen.

Det var säkerligen känslan af det onaturliga läge, hvari
Sigismunds polska konungavärdighet försatt hans blifvande svenska
konungadöme, som nu allt starkare trängde sig på konung Johan
och hos denne äfven väckte misstro och misstämning gent emot
de rådgifvare, som haft andel i besluten om att Sigismund skulle
eftersträfva den polska tronen och, sedan han blifvit vald, 
mottaga den. Denna känsla växte därhän, att förhållandena 
mognade till en kris.

Mötet i Reval sommaren 1589 bragte den till utbrott.
Länge hade Johan längtat att få sammanträffa med sin son, och
alltsedan hösten 1588 hade han gjort förberedelser till 
expeditionen<footnote><i>SRA</i> II: 805 ff.</footnote>. Flertalet af rådsherrarne följde konungen till Reval. I
Sverige insatte denne ej någon interimsregering i egentlig 
mening, utan ståthållarne i landskapen synas i allmänhet hafva fått
reda sig på egen hand, dock så, att Hog. Bjelke och Axel
Bjelke i Stockholm intogo den främsta platsen ibland dem<footnote><i>SRA</i> II: 818.</footnote>.

Den brytning, som i Reval inträffade mellan konungen och
hans råd, blef af en viss betydelse äfven för riksstyrelsens
gestaltning. Rådets och adelns bestämda opposition tvang
konungen att afstå från sin plan att föra Sigismund tillbaka till
Sverige. Denna opposition och denna konungens aftvungna 
eftergift var något oerhördt i det nya konungadömets historia. Den
röjer hela styrkan af den själfkänsla och den maktställning, hvartill
den svenska aristokratien nu hunnit utvecklas genom konungens
oförmåga att uppbära sin nedärfda myndighet. Men den bragte
också konung Johan på allvar i harnesk emot denna 
aristokratiska strömning och dess ledare. Flera af de främsta 
rådsherrarne, just de, som med eller utan ämbeten i hofvet hittills stått
konungen närmast, kommo ej blott i fullständig onåd, utan 
förklarades afsatta från sin rådsvärdighet och anklagades för rikets
ständer. Detta öde drabbade Hogenskild och Ture Bjelke —
äfven den senare var numera riksråd —, Gustaf och Sten Banér,
Erik Sparre, Klas Åkesson<footnote>Dessa i onåd fallne rådsherrar uppräknas i ett par aktstycken från 1590
års riksdag, <i>SRA</i> II: 883, 914. Om Axel Lejonhufvud jfr <sc>Boethius</sc>, s. 22. I
sitt testamente af <sup>7</sup>/<sub>7</sub> 1590 nämner konungen bland dem, som voro i »onåde»,
grefve Axel, men ej Klas Åkesson, <i>SRA</i> II: 1038.</footnote>. Den gamle Per Brahe synes hafva
förlorat sitt drotsämbete; han dog kort därefter, på hösten 1590<footnote>I en handling af <sup>27</sup>/<sub>7</sub> 1590 (<i>SRA</i> II: 1051) för N. Gyllenstjerna titel
af både drots och kansler; Brahe hade således fått lämna det förra ämbetet.
Hans död skall enligt <sc>Anrep</sc> hafva inträffat d. <sup>1</sup>/<sub>9</sub>. Jfr E. Sparres bref till Ture
Bjelke <sup>8</sup>/<sub>10</sub> 1590, <i>Sk. H.</i> VII: 93 ff.</footnote>.
Andra rådsherrar bibehöllo visserligen konungens förtroende och
mottogo vedermälen däraf: Klas Fleming fick till sin 
amiralsvärdighet också lägga marskämbetet<footnote>Han bär båda titlarna i ett kreditiv af <sup>12</sup>/<sub>1</sub> 1590, <i>SRA</i> II: 863.</footnote>, och kanslern Nils 
Gyllenstjerna erhöll efter Per Brahe äfven drotsens titel<footnote></footnote>. Men i
regeringen spelade ej heller de någon roll. Motsatsen mot 
högadelns främste män hade fört konungen till försoning med hertig
Karl, och denne tog styrelsens tyglar till stor del i sin hand<footnote>D. <sup>14</sup>/<sub>3</sub> 1590 skrifver H. Bjelke till Sten Banér: »Här säges, att fursten
skall nu allene taga sig alle krigssakerne an . . ., så ock alle kansli- och 
kammerrådssaker, desslikes hofvet, och de gamle af rådet blifve intet mere 
betrodde . . .». <i>Handl. rör. de ankl. rådsh., RA</i>.</footnote>.

Därmed erhöll faktiskt det personliga konungadömet en ny,
kraftigare företrädare.

I det kungliga hofvet skedde därföre under dessa konung
Johans sista år mindre än någonsin några organisatoriska 
nybildningar. Flera hofmarskalkar, Hans och Axel Åkesson (Soop)
och Seved Ribbing, anställdes i stället för Sten Banér och synas
hafva tjänstgjort två och två samtidigt<footnote>Beställning för Hans Åkesson, hofmarsk, <sup>7</sup>/<sub>8</sub> 1590, <i>RR</i>. I ett 
löftesbref för Johan Sparre <sup>13</sup>/<sub>10</sub> 1590 nämna sig S. Ribbing och Axel Åkesson 
»tillförordnade uti marskalks stad» (<i>Handl. rör. de ankl. rådsh., RA</i>). Den <sup>3</sup>/<sub>11</sub>
1591 utgafs ny beställning för hofmarskalkarne Hans Åkesson ock S. Ribbing;
<i>RR, Protocollon</i>.</footnote>, men de voro vida
mindre betydande män än Banérarne. Hofvets aflöningslängder
upptaga i allmänhet inga högre ämbetsmän, endast hofjunkare<footnote><i>RKB, KA</i>. Några beställn.reg. för 1589 och följande år har jag icke
anträffat.</footnote>.
Blott tillfälligtvis anträffas i mantalen öfver de vid det samma 
närvarande en eller annan rådsherre<footnote>I mantal på hofvets månadspenningar af <sup>6</sup>/<sub>2</sub> 1591 Klas Fleming, i ett
mantal på utspisningen af aug. 1592 Klas Bjelke. <i>Hofhandl., KA</i>.</footnote>. Konung Johan lämnade alltså vid
sin död frågan om centralregeringens organisation fullkomligt olöst.

*

<b>Den högsta rättskipningen</b> återgick efter den kungliga
nämndens förfall till sitt gamla skick. Den utöfvades af konungen
personligen eller af tillförordnade domstolar, i viktigare fall med
riksråd såom bisittare, och endast undantagsvis förekom 
konungsräfst i lagsagorna<footnote><sc>Posse</sc>, s. 5 f.; <sc>E. Hildebrand</sc>, <i>Statsförfattn:s historia</i>, s. 289. — 
Exempel på en domstol af högre och lägre hoftjänstemän med ett par riksråd i
spetsen erbjuder rättegången mot Karl Henriksson år 1591, <i>Sk. H.</i> XV: 79,
exempel på ett slags borgrätt af liknande sammansättning ett protokoll, hållet
på Stegeborg <sup>28</sup>/<sub>6</sub> 1580, <i>Borgrättsprot., RA</i>.</footnote>. Någon särskild myndighet för jurisdiktionen
vid hofvet blef under Johans tid icke ifrågasatt; 
hofordningsförslagets öfverste lagman hade, såsom nämndt, knappast 
karakteren af en verkligt central ämbetsman. I de allmänna 
organisationsplanerna rörande centralregeringen berördes någon gång äfven
rättskipningens behof af bättre organ; så hörde tjänstgöring vid
rättegångar till de funktioner, som tillämnades det projekterade
hofrådet. Då dessa allmänna organisationsplaner strandade, blefvo
ej heller rättskipningens behof tillgodosedda.

*


De organisatoriska ansatser, som under Johan III:s tid 
framträdde, voro visserligen i mångt och mycket famlande och svaga,
men de innehöllo dock åtskilliga uppslag, som väl hade kunnat
förtjäna att fullföljas. Den frågan framställer sig därföre: hvad
var orsaken till att intet enda af de talrika förslagen kom till 
utförande?

De sociala och nationalekonomiska svårigheter, som hela
det svenska samhällets daning lade i vägen för en central 
ämbetsorganisation, voro ännu icke undanröjda. Ännu behöll 
rikshushållningen i väsentlig grad sin karakter af naturahushållning,
ännu följde därmed jordförläningen såsom hufvudform för 
statstjänstens aflöning och svårigheten att binda förläningstagarne till
tjänstgöring vid hofvet. Adeln, äfven adeln i konungens tjänst,
var allt jämt jordadel, och utom dess krets fanns ej material för
en högre ämbetsorganisation. Men en betydelsefull tendens till
förändring rörde sig faktiskt på detta område. Den generation
inom adeln, som nu vuxit upp, var vida mera rörlig, mera bildad,
mera användbar än kung Göstas samtida, och, hvad viktigast var,
dess uppfattning af statstjänsten var en annan. Dess främsta
män försmådde ej att mottaga beställningar på ämbeten i 
konungens tjänst med kontant aflöning jämte förläningarna, och
för de yngre hade redan en mer eller mindre långvarig tjänst
såsom hofjunkare, äfven den mot sådan aflöning, blifvit regel<footnote>När konung Johan efter brytningen med riksråden år 1589 samlade all
sin bitterhet i en svarsskrift mot de i Reval inlämnade supplikerna, förebrådde
han bl. a. rådsherrarne, att de icke blott årligen »ökat mera och mera till
deras förläninger», utan att också »för 10 eller 12 år sedan en part genom
svik och arga list öfver förläningar förvärfvat sig (somlige ock själfve gjort
och tagit sig) penningelön, underhåll till kost och täring på sig och sine tjänare,
item besoldning på hästar och karlar, hvilke dock aldrig äre mot fienden 
brukade blefne». <sc>Werwing</sc>, Bil s. 46. Såsom en principiell fördömelse af den
kontanta aflöningsformen för högre ämbetsmän får dock detta näppeligen fattas;
en sådan vore ju absurd, då denna aflöningsform existerat under hela Johans
regering. Konungens klander — man ihågkomme för öfrigt, i hvilken 
sinnesstämning det framställts — gällde väl det förhållandet, att riksråden i allmänhet
under olika former tillskansat sig för stora inkomster. Jfr <sc>Clason</sc>, s. 5, not 4.</footnote>.
Rådet hade upprepade gånger tagit initiativ till en organisation
på dessa grundvalar i en eller annan form. De kostnader, 
hvartill en sådan hade kunnat föranleda, voro ej större, än att de väl
borde kunnat bäras.

Att under sådana förhållanden intet åstadkoms, måste hafva
berott på konungen.


Granskar man dennes ställning till frågan, så faller det 
naturligtvis först i ögonen, att han personligen synes hafva saknat sinne
för sträng ordning och planmässig organisation i allmänhet, 
följaktligen äfven hvad detta område beträffar. Andra drag i hans
karakter kunna likaledes bidraga att förklara hans ringa sympati
för dessa organisationsplaner: hans ytterliga retlighet, parad med
en lika ytterlig själftillräcklighet, måste a priori stämma honom
afvog mot hvarje regelbunden samverkan med förnäma och 
själfständiga män. I själfva verket var emellertid konung Johan, med all
denna ängsliga månhet om sin kungliga maktfullkomlighet, en svag
natur; det var just svagheten, som medvetet eller omedvetet sökte
förskansa sig bakom yfverborna själfhärskarelater. Man får då
icke heller förbise, att han under den växande aristokratiska
strömningen verkligen också kunde hafva skäl att för 
konungadömets maktställning, så som <i>han</i> kände sig kunna uppbära den,
frukta allvarliga vådor af fasta centralämbeten med högadliga
innehafvare. Det förefaller, som om en dylik instinktiv känsla
af dessa vådor måste blifva den innersta förklaringen till hans
afvisande hållning.

I så fall ligger dock grunden till denna djupare än i ren
likgiltighet eller oförmåga att bedöma statens kraf. Det 
negativa resultatet af organisationsfrågans behandling under dessa två
decennier kan då ledas tillbaka till en principiell motsättning
mellan rådsaristokratien, som mer eller mindre oegennyttigt tagit
sig den an, och konungadömet, som ej tilltrodde sig att under
nuvarande förhållanden lösa den i sin anda. Motsatsen var länge
latent<footnote>Att samarbetet mellan konung Johan och hans förtroendemän redan i
början af hans regering kunde vara allt annat än godt, framgår af Gustaf Banérs
anförda bref till Hog. Bjelke, dat. <sup>1</sup>/<sub>12</sub> 1574, <i>Sk. H.</i> XV: 53—56.</footnote>; under Johans sista år trädde den öppet i dagen.

*

Med Johans död inträdde den situation, för hvilken Kalmare
stadgar varit afsedda. När konungen efter sin brytning med
riksråden försonade sig med hertig Karl, hade emellertid denne
på det häftigaste angripit de bakom hans rygg tillkomna 
stadgarna såsom utgörande en frukt af högadelns stämplingar mot
arfföreningen, och han skall äfven hafva genomdrifvit, att de
blefvo annullerade<footnote><sc>E. Hildebrand</sc>, <i>Kalmare-stadgar</i>, s. 13 ff.</footnote>. Såsom sådana behandlades de vid 
tronskiftet. Hertigen hemställde i jan. 1593 till rådet, om ej ett 
utdrag af stadgarna borde göras, för den händelse något nyttigt
och användbart ur dem vore att hämta, men häfdade tillika 
uttryckligen, att de i sig själfva numera voro kraftlösa, och rådet
synes hafva samma uppfattning<footnote>a. a., s. 26 f.; jfr <i>SRA</i> III: 20 och <i>Reg. öfver rådslag</i>, s. 97 f.</footnote>. Oberoende af deras 
bestämmelser vidtogos äfven anstalterna för regeringens interimistiska
ordnande. Hertig Karl öfvertog genast efter Johans död maktens
utöfning jämte rådet, i hvilket snart äfven de 1590 afsatta 
rådsherrarne, som under Johans sista dagar erhållit dennes förlåtelse,
åter togo plats<footnote><sc>Boethius</sc>, s. 18 ff.</footnote>. I början af jan. 1593 ingingo hertigen och
rådet en skriftlig förening att föra styrelsen gemensamt, så att
ingendera företoge något utan den andra partens vetskap och
samtycke<footnote><i>SRA</i> III: 4 ff. Hertigens och rådets ömsesidiga försäkringar, af <sup>8</sup>/<sub>1</sub>,
tryckta i a. a., s. 5—7.</footnote>.

Rådets deltagande i interimsregeringen påkallade en 
reglering af dess tjänstgöring. Hertigen upptog därföre den gamla
planen att göra denna alternerande och föreslog, att tre stora
rådsmöten årligen skulle hållas, ett på våren, ett på hösten och
ett på vintern, samt att under mellantiderna rådets 
medlemmar skulle turvis följa honom ett fjärdedels år i sänder<footnote>Hertigens svar på rådets framställda punkter <sup>14</sup>/<sub>1</sub> 1593, <i>KR</i>.</footnote>. Det
är ej bdkant, om förslaget antogs, och i hvilka former hertigens
och rådets samarbete ägde rum; förmodligen hunno inga 
bestämda regler utbilda sig, innan Sigismund ankom till Sverige
och själf öfvertog styrelsen<footnote>Exempel på skrifvelser, som undertecknats af både hertigen och rådet,
finnas i <i>SRA</i> III; af brefven i <i>KR</i> synas de flesta vara utfärdade af den förre
med åberopande af rådets samtycke.</footnote>.

Till den första tiden af hertigens och rådets samregering
hör den stora rättegångsordinantian, daterad 20 mars 1593<footnote><sc>Schmedeman</sc>, s. 102—109; jfr <i>SRA</i> III: 20.</footnote>.
Den högsta rättskipningen berördes icke omedelbart däri. Det
bestämdes blott, att intet mål finge hänskjutas under hertigen
och rådet utan föregående handläggning i laga lägre instanser,
och att i analogi därmed äfven alla »klagomålssaker», suppliker
och andraganden af icke rättslig natur, skulle i landsorterna 
beredas, innan de ingåfvos till regeringen.

Den 30 sept. ankom Sigismund till Stockholm. Därmed
framställde sig till definitivt afgörande de frågor, som 
Kalmarstadgarna på sin tid varit ämnade att lösa, frågorna om Sveriges

ställning till en konung, som också bar Polens krona, och om
den svenska riksstyrelsens ordnande under denne konungs vistelse
utom Sverige.

Redan några dagar efter Sigismunds ankomst skyndade
hertigen och rådet att på menige riksens ständers vägnar till
honom framställa några önskningsmål i dessa afseenden. Den
3 okt. öfverlämnade de till konungen åtskilliga »punkter»<footnote><i>SRA</i> III: 167 f.</footnote>, som
bl. a. äfven rörde regeringens organisation. De begärde, att det
kungliga sekretet skulle lämnas i kanslerns händer, samt att denne
i öfrigt skulle få öfva uppsikt öfver kansliets personal och taga
dess handlingar under förvar; det var tydligen ett försök att genom
kanslern vinna kontroll öfver den kungliga myndighetens utöfning.
Vidare yrkade de, att hädanefter ingen måtte få innehafva mer
än ett förnämligt ämbete. Härmed åsyftades tydligen det 
anomala förhållande, att Nils Gyllenstjerna förenat drotsens och
kanslerns värdigheter, Klas Fleming marskens och amiralens.

Sigismund gaf ett undvikande svar<footnote>a. a., s. 169 ff. Jfr rådets replik i dess inlaga af <sup>26</sup>/<sub>11</sub> , a. a., s. 190.</footnote>, och organisationsfrågan
trängdes för en tid åt sidan af de andra stora frågorna, de som
angingo rikets och ständernas fri- och rättigheter, framför allt
beträffande religionen. I adelns privilegieförslag och i postulata
nobilium berördes den endast i förbigående, i samband med
adelns fordringar att åt sig förbehålla alla högre ämbeten<footnote>Adelns inlaga till rådet af <sup>30</sup>/<sub>10</sub> 1593, postulata nobilium samt förslaget
till adelsprivilegier, tryckta i <i>SRA</i> III: 175, 393, 406; se särskildt s. 176, 394, 407.</footnote>. Ett
vid nyåret 1594 af Erik Sparre uppsatt utdrag ur 
Kalmarstadgarna synes aldrig hafva kommit att spela någon roll<footnote><i>SRA</i> III: 245—248.</footnote>. Punkten
om de sju regeringsherrarne är i detta aktstycke utelämnad, 
uppenbarligen af hänsyn till hertigen<footnote>Betecknande är också, att förslagsrätten till de höga ämbetena här
tillerkännes »riket», ej rådet.</footnote>, och inga andra 
bestämmelser om regeringens ordnande i Sverige hade insatts i dess ställe.
Detta spörsmål hade man tydligen icke vågat sig på. I 
ständernas stora böneskrift till konungen före kröningen äfvensom i
dennes svar förekommo endast några allmänna uttalanden om att
hertig Karl jämte rådet borde förordnas att föra regeringen under
konungens frånvaro<footnote>Akterna i <i>SRA</i> III: 304—313; se p. 13.</footnote>.

Först efter kröningen, sedan Sigismund afgifvit de begärda
försäkringarna om religionen och rikets öfriga fri- och rättigheter,

upptogs frågan om regeringens organisation på allvar. Innan
kröningsriksdagen afslutats, skall hertig Karl hafva framställt ett
förslag till regeringsordning<footnote>a. a., s. 448-452.</footnote>.

Det innehöll inga vidlyftiga bestämmelser om styrelsens
anordning. Principen var, att hertigen skulle med råds råde
förestå regementet. Detta var något helt annat än den 
förening till <i>gemensam</i> maktutöfning, som hertigen och rådet 
afslutat efter Johans död. Nu yrkade den förre att helt enkelt
blifva insatt till konungens ställföreträdare under dennes frånvaro,
att få å dennes vägnar regera med råds råde; han ville alldeles
icke dela själfva myndigheten med rådet. Detta var också för
honom den allt afgörande hufvudsaken. Han talade om 
tillsättning af skattmästare och kammarråd, om kansliets skötsel genom
kansler och riksråd samt sekreterare, men närmast ur den 
synpunkten, att rikets klenodier, medel och handlingar borde 
tryggas mot hvarje fara att blifva förda till Polen. Om riksens höga
ämbeten, drots, marsk och amiral<footnote>Endast en handskrift upptar äfven kansler.</footnote> hade han intet vidare att
förmäla, än att de borde besättas med svenska män. Blefve
något förnämligt ämbete ledigt, skulle rikets föreståndare — 
hertigen själf — med rådets råd förordna hans efterträdare. I öfrigt
nämner hertigen endast ett centralt ämbete, en öfverste 
tygmästare för artillerisaker. Han förutsatte, att medlemmar af
rådet skulle tjänstgöra vid hofvet, och yrkade, att åt dessa 
liksom åt alla ämbeten underhåll skulle anslås, men om han 
därmed afsåg endast de riksråd, som skulle arbeta inom kansliet
och kammaren, eller andra, är ej klart.

Några nya anstalter inom riksstyrelsen föreslog hertigen
således icke. Han ville blott i konungens stad och ställe träda
in i det traditionella regeringssystemet. Dess personliga karakter
var som afpassadt för hans härskarenatur, dess hjälpmedel för
honom tillräckliga.

Hertigens förslag behagade emellertid hvarken konungen
eller rådet. Det senare var den 20 mars färdigt med ett eget
förslag, som gick i helt annan riktning<footnote><i>SRA</i> III: 453—462.</footnote>.

Enligt detta skulle regeringen i Sverige med en myndighet,
som närmare bestämdes för att ej lända konungens höghet till
förfång, öfverlämnas åt hertigen <i>jämte</i> riksrådet. Dessa 
sammanfattades i förslaget upprepade gånger under benämningarna 
»regeringen», »regeringsrådet», och skulle således tillsammans 
utgöra en kollegial myndighet, dock så, att hertigen ensam 
innehade en hälft af makten, rådet i sin helhet den andra. När
sålunda såsom regel föreskrifves, att intet beslut skulle vara 
giltigt utan samtycke af pluraliteten inom regeringen<footnote>«. . . störste hopen, som till regeringen betrodde blifve . . .», s. 455.</footnote>, så 
förtydligas detta genast genom ett tillägg, att om hertigen i en dylik
angelägenhet ej blefve öfverens med de andra af regeringsrådet,
han ej skulle kunna af dessa öfverröstas, utan skulle saken 
föreläggas rikets öfriga förnäma ämbetsmän eller, om så behöfdes,
än flera af adeln, i nödfall alla de förnämsta ständerna. Fullt
klart var således hertigens och rådets ömsesidiga ställning icke
bestämd. Samma otydlighet vidlåder bestämmelserna om detta
senares representation i själfva regeringskollegiet. Det förefaller
nästan, som om förslagets författare tänkt sig, att i regel endast
en del af rådsherrarne skulle tjänstgöra i regeringen, men direkt
sades detta icke<footnote>När termerna »regeringsrådet» (s. 455, 460), »regeringen» (s. 457 f.,
461), »de som till regeringen betrodde blifve» (s. 455), förekomma, är det
ej klart, om därmed förstås hertigen och rådet i dess helhet eller hertigen och
en trängre krets af rådsherrar. I fråga om aflöningen skiljer man dock afgjordt
mellan den, som borde anslås åt <i>hvarje</i> »rådsperson», och den, som därutöfver
kunde tilldelas »de höge ämbeter och dess personer, särdeles regeringsrådet,
med hvilke ock fuller borde följa något mere mantal och anseende, de där ock
större omak och bekostnad hafve och måste mest alltid vare tillstädes» (s. 460).
Jfr ock bestämmelserna om att »samkväm» (allmänna rådsmöten) skulle
hållas blott två gånger årligen (s. 454) och därjämte en särskild »session» för
lifländska ärenden (s. 461). — På ett ställe talas om »fursten och regeringen»,
som om den förre ej hörde till regeringen (s. 458); detta är väl blott en 
inadvertens.</footnote>. Ej heller finner man några närmare 
stadganden om formerna och sättet för regeringens verksamhet. 
Måhända var det den ömtåliga frågan om hertigens ställning, som
afskräckt förslagsställarne från att härutinnan ingå i några 
detaljer.

Om regeringsrådet ej blef noggrannare organiseradt, 
ägnades i förslaget så mycket större uppmärksamhet åt rikets 
ämbeten. Det heter först, att de alla skulle besättas, och att vid
uppstående ledighet konungen skulle inom viss tid<footnote>Enligt hufvudhandskriften »innen år och dag»; en annan redaktion har
»innen sex måneder» (s. 455, 462).</footnote> tillsätta ny
innehafvare. Sedan följer en framställning af de olika ämbetena
med bifogade instruktioner.


Främst sättes <sp>drotsen</sp> med det traditionella omdömet, att
hans ämbete var förnämst i riket. Man syntes också ämna mer
än hitintills omsätta denna höga rang i praktisk verksamhet.
Drotsen skulle, bestämdes det, så vidt möjligt alltid uppehålla
sig i Stockholm, tvifvelsutan för att deltaga i regeringsarbetet,
och skulle på grund af den nuvarande drotsens höga ålder —
man förutsatte således, att N. Gyllenstjerna äfven under 
Sigismund skulle få behålla ämbetet — en eller två medhjälpare stå
vid hans sida. Dock specificeras ej närmare hans uppgift.

Åt <sp>marskens</sp> ämbete vågade man tydligen icke riktigt
gifva någon större administrativ betydenhet på grund af antipati
och misstroende mot dess innehafvare, Fleming. Det talas om
att han var adelns högste chef och själfskrifven fältöfverste öfver
rikets krigsmakt, men ett uttryckligt yrkande framställes också,
att på grund af ridderskapets och krigsfolkets animositet mot
honom en annan skulle sättas till fältöfverste i hans ställe. För
öfrigt förmäldes intet om förvaltningsåligganden för marsken,
ehuru han otvifvelaktigt tänktes såsom målsman för härväsendet.
För denna förvaltningsgren voro dessutom åtskilliga lägre 
ämbeten afsedda: krigsöfverstens fältmarskalk, öfverste löjtnant,
knekteöfverste, knektelöjtnant, hvilka skulle vaka öfver 
ordningen bland krigsfolket och sörja för att detta erhölle sitt 
underhåll<footnote>a. a., s. 458.</footnote>. Om de äro att fatta såsom officerare i fälthären eller som
administrativa centralorgan, är dock ej fullt tydligt.

<sp>Kanslern</sp> ställdes i spetsen för kansliet, om hvars 
ordning och personal i samband härmed åtskilliga föreskrifter gåfvos.

<sp>Amiralen</sp> skulle likaledes förestå flottans förvaltning med
biträde af en underamiral, som i hans frånvaro hade att fungera
i hans ställe.

Åt <sp>skattmästare och kammarråd</sp> öfverlämnades 
slutligen finansförvaltningens ledning. Under förutsättning att de i
regel måste komma att uppehålla sig i Stockholm borde de 
insättas i slottslofven därstädes och en af dem alltid stå drotsen
och hans medhjälpare till tjänst.

Utom för dessa ledande centrala ämbeten upptog förslaget
äfven instruktioner för vissa högre ämbeten i landskapen, 
lagmän, ståthållare och landshöfdingar, slottsherrar, äfvensom några
poster, som stodo i närmare eller fjärmare förbindelse med 
centralstyrelsen: mönsterherrar, öfverste tygmästare, stallmästare.

Det innesluter alltså ett helt ämbetssystem för den högre 
förvaltningen.

Härigenom betecknar det otvifvelaktigt en epok i 
organisationsfrågans teoretiska behandling. I denna regeringsordning var
ämbetsprincipen klart och konsekvent genomförd, förvaltningen
var så vidt möjligt uppdelad på begränsade sektioner med höga
ämbetsmän i spetsen<footnote><sc>E. Hildebrand</sc> anmärker, att »de fem riksämbetena . . . alla här
förekommo» (<i>Statsförfattn:s historia</i>, s. 257; jfr <sc>Boethius</sc>, s. 108). Såsom
»riksens höga ämbeten» betecknades emellertid ingenstädes i förslaget just de
fem, som sedan kommo att nämnas så: drotsen, marsken, amiralen, kanslern
och skattmästaren. Snarare ser det ut, som här äfven andra ämbeten innefattas
under denna term (s. 460). — I andra handlingar från samma tid användes
den med bestämd begränsning, men innesluter då icke alla de nämnda fem
värdigheterna. I utdraget af Kalmarstadgarna omfattar den drots, kansler,
marsk och amiral (<i>SRA</i> III: 247), i postulata nobilium enligt några 
handskrifter likaledes dessa fyra, enligt andra blott de tre förstnämnda (a. a., s. 394 f.),
och i hertigens förslag till regeringsordning stå, såsom ofvan påpekats, enligt
de flesta handskrifter endast drots, marsk och amiral nämnda såsom riksens
höge ämbeter; endast i en redaktion tillägges kanslern. Skattmästaren nämnes
alltså ingenstädes. Jfr nedan.</footnote>, och de högsta, ledande posterna voro
organiskt förbundna med de lägre. Ny var i sistnämnda 
afseende särskildt föreskriften, att hvart annat eller hvart tredje år
alla ämbetsmän skulle underkastas räfst och revision. Å andra
sidan tryggades deras ställning genom ett stadgande, att de ej
finge afsättas utan ransakning och dom. Till ämbetssystemets
befästande syftade likaledes ett yrkande, att åt hvarje ämbete
skulle anslås ett bestämdt underhåll, växlande efter rang och
värdighet enligt angifna grundsatser.

I enskildheter har rådets förslag däremot icke mycket nytt
att uppvisa. Från äldre organisatoriska utkast skiljer det sig
därigenom, att det hufvudsakligen upptar endast administrativa
ämbeten, inga hofsysslor<footnote>I slutet talas dock om hofmästare för hertig Johan och prinsessan Anna.</footnote>, men detta torde komma sig däraf, att
här var fråga om en reglering af styrelsen under konungens frånvaro,
då det kungliga hofvet ej skulle finnas i Sverige. I teorien hade
man för öfrigt, såsom ofvan visats, redan tidigare börjat till en
viss grad skilja hoftjänsten från statstjänsten<footnote>Se ofvan sid. 160. Jfr <sc>E. Hildebrand</sc>, <i>Statsförfattn:s historia</i>, s. 237.</footnote>. Några nya 
ämbeten innehåller förslaget icke, och ej heller instruktionerna för
de olika posterna öfverträffade i allmänhet hvad förut i den vägen
presterats i precision och utförlighet.


Rådsförslagets märklighet ligger alltså däri, att dess 
upphofsmän förstått att tillgodogöra sig det material, som den 
föregående tidens teoretiska konstruktioner och praktiska försök 
innehöllo, och att sammansätta alla dessa element till ett 
systematiseradt helt. Liksom organisationstanken under de sista årtiondena
uppburits af aristokratien, så var det också nu aristokratiens 
föregångsmän, som sammanfattade hufvudsumman af denna tids 
organisatoriska ansatser. Att förslaget måste få en aristokratisk karakter,
följde således ej mindre af dess historiska förutsättningar än af
dess upphofsmäns ställning inom samhället. Och faktiskt blef
det, med sin fördelning af styrelsemakten på centrala och 
provinsiella högadliga ämbetsmän, ett uttryck så väl för 
aristokratiens politiska mognad som för dess fullgångna maktsträfvan.

En regeringsordning af denna art kunde naturligtvis icke
vinna konungens bifall. Efter någon tid framställde denne i sin
tur ännu ett nytt förslag till lösning af det kinkiga problemet<footnote>Dat. <sup>30</sup>/<sub>4</sub>. <i>SRA</i> III: 463—469.</footnote>.

Så vidt af de nu behållna redaktionerna framgår, lämnade
han här frågan om regeringens sammansättning tills vidare öppen<footnote>I alla handskrifterna är tomrum för namnen på dem, som konungen
skulle tillbetro »högste rådendet» (s. 463). För öfrigt talades endast helt 
obestämdt om »de som i regeringen äre» (s. 464) eller »regeringsrådet» (s. 469).</footnote>.
Förmodligen ville Sigismund ej genast taga bestämdt parti i denna
sak, där hertigens och rådets önskningar stodo mot hvarandra.
Allt tyder dock på att konungen tänkt sig regeringen kollegialt
ordnad, alltså snarare slutit sig till rådets ståndpunkt än till
hertigens<footnote>Se de i föreg. not anförda uttrycken.</footnote>.

För öfrigt lade det kungliga förslaget hufvudvikten på att
bestämma förhållandet mellan konungen och myndigheterna i
Sverige, och detta naturligtvis till den förres favör. Genom att
stadga, att en eller två svenska rådsherrar samt svenska 
sekreterare och andra tjänstemän skulle vistas vid hofvet i Polen —
ett stadgande, som haft sin motsvarighet i 
Kalmarkonstitutionerna, men icke i hertigens och rådets förslag — försäkrade sig
Sigismund om personal för handläggning af svenska ärenden i
Polen. I mångfaldiga punkter förbehöll han sig själf afgörandet.
I organisatoriskt hänseende anmärkningsvärd är hans tydliga
sträfvan att dessutom inskränka den svenska regeringens 
myndighet i förhållande till både centrala och provinsiella ämbetsmän
och i stället ställa dessa i direkt relation till den styrelse, som han

själf ville utöfva från sitt hof i Polen. Det ser till och med ut,
som om konungen velat utestänga den svenska regeringen från
makten öfver de flesta af rikets viktigaste slott med undantag endast
för Stockholm<footnote><sc>Boethius</sc>, s. 113 f.</footnote>. Dock innehåller förslaget också en bestämmelse,
att regeringen skulle regelbundet flytta mellan olika landskap för
att omedelbart handlägga deras angelägenheter<footnote><i>SRA</i> III: 465.</footnote>. I öfrigt var
ämbetsorganisationen på långt när icke så systematiskt utförd
som i rådets förslag. Inom den centrala förvaltningen omtalades
endast kammarråd, amiraler och tygmästare.

<br>
Så framträdde nu vid denna afgörande tidpunkt en bestämd
skiljaktighet mellan olika principer för riksstyrelsens ordning,
sådana dessa under det gångna tidsskedet stadgat sig. I rådets
förslag samlades de organisationssträfvanden, som aristokratien
sedan tvänne årtionden med stigande själfkänsla gjort till sina,
och som därföre fått en aristokratisk färg. Konungen åter sökte
äfven inför de nya förhållanden, som unionen med Polen skapat,
vidhålla det personliga regementet, med endast nödtorftig 
reorganisation af några redan förut använda ämbeten, som 
kommit på förfall. Hertig Karl, som i kraft af sin faders 
egendomliga statsordning också gjorde anspråk på att företräda 
konungadömet, intog principiellt samma ståndpunkt.

Följaktligen stod nu organisationstanken såsom sådan i 
opposition mot konungadömet. Det var en i sig själf onaturlig
situation, som vittnar därom, att den utveckling, ur hvilken den
framgått, stod i strid med själfva grundprinciperna för den nya
statsordningen. Organisationsfrågan hade kommit in i en 
återvändsgränd. Skulle den nå en lösning, måste den åter blifva
ett program för konungadömet. Men detta var icke möjligt utan
en hvälfning, som förde statsutvecklingen in i en annan riktning.

<br>
Rådet var icke sinnadt att böja sig för konungens 
önskningar och kom i slutet af maj och början af juni i ett ganska
skarpt meningsutbyte med denne<footnote>a. a., s 470 f.</footnote>. Hvad hertigen beträffar,
voro för honom konungens och rådets förslag lika oantagliga.
I ett utlåtande, afgifvet i början af juni<footnote>a. a., s. 471 f.</footnote>, uttalade han öppet
denna sin uppfattning. Hvem som än kunde betros med 
regeringen, vore det tillräckligt, att denne aflade en försäkran att
efter lag och rätt förhålla sig mot både konung och undersåtar.
Det vidlyftiga reglementerandet vore öfverflödigt och äfven 
olämpligt, då oförutsedda förhållanden lätt kunde inträda. Blefve blott
dugliga ämbetsmän förordnade, skulle de nog veta att sköta sitt
kall utan sådana föreskrifter. Det var samma afvoghet emot en
fast ämbetsorganisation, som visat sig i hertigens föregående
förslag. Det obestämda sätt, hvarpå han omtalar 
regeringsmaktens blifvande innehafvare, döljer ej hans tanke, att denne
— han använder singularform — måste blifva han själf.

Till slut blef det rådet, som måste börja gifva med sig, när
tiden för konungens afresa nalkades. I början af juli hade det
ett nytt förslag till regeringsordning färdigt<footnote>a. a., s. 472—477.</footnote>, hvari — med 
bibehållande af principen om hertigens och rådets samregering —
den svenska regeringens myndighet i förhållande till konungen i
flera afseenden begränsades enligt dennes önskan, dock så, att
de längst gående bestämmelserna om ämbetsmännens 
underordnande direkt under konungen uteslötos<footnote>Jfr <sc>Boethius</sc>, s. 123 f. — Rådet häfdade, att regeringen skulle hafva
»tillbörlig akt och oppseende med riksens ämbetsmän, både högre och ringere,
att de deres tillbörlige kall tillbörligen förestå». <i>SRA</i> III: 475.</footnote>. Här heter det 
uttryckligen, att rådet skulle sammankomma blott en eller två gånger
om året. Dessemellan borde åtminstone två riksråd åtfölja 
hertigen, hvarjämte kanslern skulle leda expeditionen af regeringens
skrifvelser. Bestämmelsen klargjorde den högsta myndighetens
gestaltning betydligt bättre, än rådets första förslag hade gjort,
men så, att den faktiskt lade maktens tyngdpunkt hos hertigen.
Medgifvandet kunde ej förtagas af en följande punkt, enligt 
hvilken regeringen skulle handla efter enhälligt råd och den ena
parten ej utan den andras samtycke.

Hela det stora administrativa maskineriet var i detta förslag
lämnadt å sido. I fråga därom hänvisade rådet endast till 
speciella instruktioner.

Sigismund var ej heller nöjd med detta projekt. Trött på
de fruktlösa förhandlingarna sökte han afhugga knuten genom
att utan vidare i kraft af sin kungliga myndighet proklamera en
regeringsordning, daterad förra hälften af juli<footnote><i>SRA</i> III: 477.</footnote>. Den var byggd
på det förra kungliga förslaget, men med ej oväsentliga 
modifikationer efter rådets önskningar. Regeringen uppdrogs bestämdt
åt hertig Karl och rådet gemensamt, och ämbetsmännens 
själfständighet betonades icke så direkt som förut. De borde förvalta
sina poster efter vederbörliga instruktioner, och skulle regeringen
beflita sig om att dessa efterlefdes.

Konungens kraftyttring var emellertid förspilld. Hvarken
hertigen eller rådet fogade sig. Till slut fann man sig tvungen
att för tillfället uppgifva hela planen på en detaljerad 
regeringsordning. För att dock åtminstone principen för den blifvande
regeringens i Sverige ställning måtte blifva klar, föreslog rådet,
att konungen skulle utfärda en kortfattad fullmakt för densamma<footnote>a. a., s. 483.</footnote>.
Sigismund upptog tanken, men det visade sig snart, att 
svårigheterna ej därmed voro kringgångna. Hertigen vidhöll sin 
fordran att förordnas till fullmyndig riksföreståndare och förkastade
konungens fullmakt, när han däri endast insattes i regeringen
jämte rådet<footnote>a. a., s. 484—493.</footnote>.

Slutet blef, att konungen den 28 juli utfärdade en fullmakt,
som fortfarande var byggd på principen om samregering mellan
hertigen och rådet, men erkände den förstnämnde såsom den
förnämste i regeringen. Innan hertigens å nyo framställda 
anmärkningar hunnit fram till Sigismund, hade denne afseglat<footnote>a. a., s. 494 ff.</footnote>.

Vid sidan af regeringsfullmakten hade också instruktioner
för ämbetena blifvit uppgjorda. En »ordning och undervisning»,
innehållande bestämmelser angående ungefär samma ämbeten,
som upptagits i rådets första förslag, och i allmänhet 
öfverensstämmande med detta, föreligger af 22 juli<footnote>»Ordning och undervisning, som vi Sigismundus . . . hafve göre och
författe latit för de förnämlige riksens ämbeter, . . . actum Stockholm d. 22
juli 1594», kopia bland <i>AH, RA</i>. Jfr <i>SRA</i> III: 485. Någon anledning att
anse handlingen »ofullbordad», d. v. s. antaga, att det varit meningen att lägga
flera punkter till dem som finnas, torde knappast föreligga. Aktstycket 
upptar instruktioner för alla de »förnämlige» ämbetena, och ingressen ger icke vid
handen, att något annat och mera varit afsedt.</footnote>. Det torde dock
vara ovisst, om den blifvit af konungen fastställd.

Vida viktigare var, att Sigismund till slut i enlighet med
sin ursprungliga plan före afresan vidtog sina åtgärder för att
kringskära den blifvande regeringens myndighet. Ståthållare 
förordnades på slotten och i landskapen, därtill utsågos i allmänhet
personer, som kunde anses befinna sig på spänd fot med 
regeringen, och de erhöllo delvis uttryckliga instruktioner, som
ställde dem oberoende af denna. För centralförvaltningen gjorde

konungen intet annat, än att han utnämnde två kammarråd samt,
i strid mot hertigens och rådets upprepade gånger uttalade 
önskningar, bekräftade Fleming i värdigheterna af på en gång marsk,
amiral och ståthållare i Finland, Nils Gyllenstjerna i både 
drotsens och kanslerns ämbeten<footnote><sc>Boethius</sc>, s. 125—128.</footnote>.

<br>
I stället för att söka tillgodose riksstyrelsens behof af fast
ledning och organisation hade konung Sigismund sålunda själf tagit
ett steg till desorganisation af den bristfälliga ordning, som redan
fanns. Han hade visserligen icke kapitulerat inför den 
kulminerande aristokratiska strömningen, men den olyckliga 
dubbelställningen såsom härskare i både Polen och Sverige hade kommit
honom att på en annan väg svika det svenska konungadömets
sak: genom att splittra regeringsmaktens så mödosamt befästa
enhet.

Emellertid framträdde redan i hertig Karl en värdigare 
målsman för detta svenska konungadöme, hvilken kände sig stark nog
att upptaga striden både mot konungen själf och mot den 
maktsträfvande aristokratien. En djupgående inre och yttre brytning
mognade, och ur denna framgick äfven för centralregeringens
organisation en ny tid.

*

</chapter>
<table o c>
<td><big>II.</big>
<td><tab>
<td><h2>Kansliet.</h2>
</table>

Då under konung Gustaf I:s sista år Erik såsom hertig höll
eget hof, hörde till detta äfven ett särskildt kansli<footnote>Aflön.längder bland <i>RKB</i> 1557 och följande år, <i>KA</i>.</footnote>. Här 
anställdes i början af år 1560 en ung adelsman, tillhörande en 
förnäm släkt, Nils Görensson Gyllenstjerna<footnote>D. <sup>18</sup>/<sub>2</sub> 1560 skrifver kon. till Gören Eriksson, att han bifallit en af
hertig Erik framställd begäran, att G. E:s son, Nils Görensson, »må vare hos
honom och låte sig bruke uti de saker, som uti kanzeliet pläge beställes». <i>RR</i>.</footnote>. På hvilka villkor detta
skedde, och hvilken ställning han inom kansliet intog, omtalas
icke, men visst är, att han i likhet med öfriga kanslitjänstemän
uppburit kontant aflöning för året<footnote>I A. Nilssons utg.reg. för 1560, <i>RKB</i>, står han främst inom kansliets
aflöningslängd.</footnote>. Något dylikt, en förnäm
adelsmans anställning i kanslitjänst, hade aldrig förekommit i
konung Gustafs regeringssystem. Äfven denna åtgärd utgör 
därföre i sin mån ett bidrag till belysning af Eriks redan under hans
tronföljaretid framträdande nya intentioner i fråga om regeringens
anordning.

Ofvan är nämndt, att Nils Gyllenstjerna inom kort 
upphöjdes till <b>kansler</b>; förmodligen skedde det strax efter 
tronskiftet<footnote>I förteckningen på Eriks svit vid den planerade resan till England 
räknas N. Görensson till »secretarii». Jfr ofvan sid. 132, not 4, och 135, not 4.
Redan i adressen på ett bref af <sup>27</sup>/<sub>6</sub> 1560 kallas han »K. M:ts vår utvalde 
konungs kansler» (<i>AH, Kansliets bref, RA</i>), men då detta bref är privat, har jag
ej ansett mig kunna draga någon säker slutsats däraf.</footnote>. Konung Erik återupprättade sålunda kanslersämbetet,
som ej funnits sedan Pyhys tid. I innehafvarens person låg en
nyhet: det var första gången, som en lekman af den svenska
högadeln beklädde denna post. Detta borde ej blifva utan 
betydelse äfven för ämbetets karakter.


Den nye kanslern fick börja sin tjänstgöring med en 
långvarig beskickning till England<footnote>I ett bref till Dion. Beurreus <sup>4</sup>/<sub>12</sub> 1560, <i>RR</i>, skrifver kon., att han 
afsändt sin kansler Gyllenstjerna till dennes hjälp vid underhandlingarna. <sc>Dalin</sc>
uppger (III: <sc>i</sc>: 520), att G. affärdats d. <sup>14</sup>/<sub>12</sub>.</footnote>. Först på våren 1562 återvände
han till Sverige<footnote><sc>Ödberg</sc>, <i>Tidsbilder</i>, s. 68.</footnote>, och då endast för att genast tagas i anspråk
för nya diplomatiska missioner. Först ämnade konungen sända
honom tillbaka till England, och sedan, när den planen uppgafs,
fick han i slutet af året afgå till kejsaren<footnote><sc>C. Annerstedt</sc>, <i>Grundl. af sv. väldet i Livland</i>, s. 80; <sc>Ödberg</sc>, a. a., s. 77.</footnote>. Innan han ännu
hunnit återkomma till Sverige, träffade honom konungens order
att draga till Hessen<footnote>Till N. Gyllenstjerna <sup>11</sup>/<sub>10</sub> 1563, RR; <sc>Ödberg</sc>, a. a., s. 84.</footnote>, och sedan synes han hafva stannat i 
Tyskland i nära två år, sysselsatt med allehanda underhandlingar och
uppdrag<footnote>Bref till honom exempelvis <sup>27</sup>/<sub>5</sub>, <sup>6</sup>/<sub>12</sub> 1564, <sup>4</sup>/<sub>6</sub> 1565, <i>RR</i>. I sistnämnda
bref skrifver kon., att G. efter förrättade uppdrag kan återvända hem, men
ännu <sup>12</sup>/<sub>7</sub> förordnas han till kommissarie för öfversändande af knektar från 
Tyskland, <i>RR</i>.</footnote>. Under senare delen af 1565 och förra delen af 1566
var han i Sverige, men på hösten 1566 hade konungen åter en
beskickning att ålägga honom, denna gång till Ryssland<footnote><sc>Hjärne</sc>, <i>Svensk-ryska förhandl.</i>, s. 100, 128.</footnote>. D. 16
febr. 1567 afslöt han i Sloboda ett fördrag med tsaren<footnote><sc>T. Annerstedt</sc>, <i>Sv. väldet i Livland</i>, s. 34.</footnote>.

Under alla dessa år var kanslern sålunda alldeles 
öfvervägande upptagen utomlands och befann sig endast under 
jämförelsevis korta perioder i Sverige. Kommer så därtill, att äfven
när han var hemma speciella uppdrag af ett eller annat slag
kunde föra honom bort från hofvet<footnote>D. <sup>17</sup>/<sub>8</sub> 1566 sändes han till Mornays läger vid danska gränsen med 
instruktioner och återkom <sup>1</sup>/<sub>9</sub>. Eriks dagbok, <i>Monum. pol.-eccles.</i>, s. 238, 240.</footnote>, så blir det klart, att han
endast undantagsvis haft möjlighet att ägna sig åt de egentliga
kansligöromålen. Att detta likväl i princip ansågs tillhöra hans
ämbete, framgår af ett par bevarade instruktioner från denna tid,
ett koncept till <sp>kansliordning</sp>, som börjar med rätt utförliga
föreskrifter för <sp>öfverste kanslern</sp>, och en särskild 
<sp>instruktion för kanslerns ämbete</sp><footnote>»K. M:ts kancelli-ordning», koncept med en mängd ändringar bland
<i>Kansliordningar, RA</i>, och instruktion för »kanzelerens ämbete», bil. II. Båda
aktstyckena äro odaterade. Om det senares datering se bil. II. Kansliordningen
torde af allt att döma vara äldre och har måhända på något sätt anslutit sig
till den stora hofordningen. Början af dess föreskrifter för öfverste kanslern,
att denne skall »akte på alla riksens viktige handlinger, det vare sig inrikes eller
utrikes saker, alldeles liksom en utaf de där uti sekrete råd brukede blifve»,
synes vara ställd i samband med hofordningens bestämmelser om de fyra
sekrete råden.</footnote>. Båda ålägga alldeles 

otvetydigt kanslern att leda det löpande arbetet i kansliet och 
ansvara för dess gilla gång. Faktiskt kan det i själfva verket ej
styrkas, att Gyllenstjerna ens under mellantiderna mellan sina
många legationer tjänstgjort på detta sätt.

Hösten 1567 nämnes Gyllenstjerna bland de i Stockholm 
församlade riksråden<footnote>Jfr ofvan s. 149 ff.</footnote>, men ej heller nu finner man något bevis för
att han förestått de egentliga kanslisakerna. Sedan konungen 
återtagit styrelsens tyglar, sände han sin kansler till Södermanland
och Östergötland att öfvervaka krigsgärdernas indrifvande<footnote>Till N. Gyllenstjerna <sup>16</sup>/<sub>2</sub> 1568, <i>RR</i>.</footnote> — ett
uppdrag alltså, som ej alls hade med dennes fackämbete att
skaffa.

Under Eriks tid hade kanslern således intagit en något
obestämd ställning, och i den löpande förvaltningen hade hans
ämbete icke egentligen blifvit införlifvadt. Omedelbart efter 
tronhvälfningen synes Gyllenstjerna hafva trädt i Johans tjänst och
mottagit ledningen af dennes kansli<footnote>Han har »ex mandato regiæ majestatis» underskrifvit en mängd bref,
som af Johan utfärdats under oktober och följande månader 1568. <i>Johan III:s
koncept, RA</i>. Jfr nedan s. 220.</footnote>; dock är det ej bekant, om
han från början förde någon ämbetstitel. Då sedan kanslerns
ämbete upptogs bland dem, hvilkas besättande adeln kräfde 
såsom ett ståndsprivilegium, och Gyllenstjerna erhöll värdighet af
riksens kansler<footnote>Jfr ofvan s. 156.</footnote>, stadgades ämbetets karakter, men i en riktning,
som näppeligen öfverensstämde med konung Eriks ursprungliga
afsikter vid dess återupplifvande och än mindre med 
traditionerna från konung Gustafs tid. Rikskanslern framträdde såsom
en aristokratisk stordignitär vid sidan af riksdrotsen och 
riksmarsken, en efterföljare till Medeltidens rikskansler vida mera
än till de tjänstemän vid hofvet, som konung Gustaf gifvit 
kanslers titel.

Under den första tiden efter tronskiftet var Gyllenstjerna i
trägen verksamhet, dels i diplomatiska värf<footnote>Juli—aug. 1569 underhandlade han med danskarne på gränsen, och
juni 1570—febr. 1571 upptogs han af den stora fredskonferensen i Stettin.
<sc>Westling</sc>, <i>Sjuårskriget</i>, s. 212, 217, 231, 254.</footnote>, dels också dess

emellan i verkliga kanslisaker<footnote>Af honom underskrifna kungliga bref finnas från samtliga månaderna
jan.—juli samt åtminstone sept. och okt. 1569 och likaså åtskilliga från förra
delen af 1570. <i>Johan III:s koncept, RA; Kongl. bref, KA.</i></footnote>. Såsom ofvan anmärkts, 
förbundos också i det till 1571 hänförda hofordningsförslaget sådana
plikter med kanslerns ämbete, som bokstafligt fattade 
ovillkorligen förutsatte en ständig tjänstgöring<footnote>Jfr ofvan s. 157.</footnote>. Kanslern skulle, hette
det, ansvara för alla handlingars vård, hafva tillsyn öfver 
affattningen af alla utgående skrifvelser och akter, öfver sekretets 
användning och registreringen, samt i allmänhet öfvervaka alla 
kanslipersoners verksamhet och uppförande. Men snart kom något
sådant ej vidare i fråga. Gyllenstjernas trägna tjänstgöring under
åren 1569 och 1570 berodde väl på de extraordinära 
förhållandena under denna tid, då oron efter tronhvälfningen samt kriget
med Danmark framtvungo ett forceradt arbete inom regeringen.
Sedan freden var sluten och lugnare förhållanden inträdt, drog
han sig i likhet med de flesta öfriga rådsherrarne tillbaka till
sina gods och infann sig hädanefter endast tillfälligtvis och på
särskild kallelse vid hofvet. Konungen synes aldrig hafva gjort
något försök att taga honom i anspråk för centralförvaltningens
dagliga bestyr. Tvärtom utnämnde han år 1577 Gyllenstjerna
till ståthållare i Småland<footnote>Fullmakt på »öfverste befallningen öfver allt Småland», dat. <sup>5</sup>/<sub>3</sub> 1577, <i>RR</i>.</footnote>.

Erik Sparres utnämning till <b>vicekansler</b> med fast 
beställning vid hofvet<footnote>Se ofvan s. 166.</footnote> var ett försök att på annan väg göra 
kanslersämbetet tjänstbart. Det är en inom centralförvaltningens historia
ofta återkommande företeelse, att stordignitärer, som ej själfva
kunde indragas i den löpande administrationen, ersattes genom
ställföreträdare med motsvarande titlar<footnote><sc>Schröder</sc>, s. 482, 590. Jfr undermarsken och underkammerlin i Eriks
hofregister samt underhofmästaren och underamiralen, ofvan s. 141 f. och nedan
kap. IV.</footnote>. Erik Sparre gjorde
också till en början otvifvelaktigt trägen tjänst. Under åren
1575—1576 finnes han oafbrutet månad efter månad upptagen i
registren öfver den för hoftjänstgöring aflönade personalen<footnote>Se ofvan s. 166, not 4, s. 168, not 5, anförda register öfver aflöning
och månadspenningar.</footnote> till
och med vid tidpunkter, då han notoriskt ej varit vid hofvet 
närvarande, utan befunnit sig på beskickningar i konungens 
ärenden<footnote>Maj—juni 1575 deltog han i några gränsförhandlingar, och i sept. sändes
han till Köpenhamn (<sc>Ödberg</sc>, <i>Stämpl.</i>, s. 259, 265). Han återkom till Sverige
på nyåret, men som en pestilens vid denna tid härjade i Danmark, fick han
för smittans skull order att tills vidare uppskjuta sin inställelse vid hofvet
(<i>RR</i> <sup>16</sup>/<sub>1</sub> 1576). I reg. på månadspengar är han uppförd både för sept.—okt.
1575 och för jan. 1576.</footnote>. Dylika uppdrag synas alltså på sätt och vis hafva 
ansetts höra till hans hoftjänst. Sedan de blifvit fullgjorda, var
han skyldig att genast åter inställa sig hos konungen<footnote>Se utom ofvan anförda bref af <sup>16</sup>/<sub>1</sub> 1576 ett annat af <sup>10</sup>/<sub>5</sub>, hvari E.
Sparre ålägges att efter några förhandlingar med enkedrottningen infinna sig
vid hofvet (<i>RR</i>), samt nedan not 4.</footnote>. Att han
snart fick plats i riksrådet — han har underskrifvit ett rådslag
af 6 febr. 1576<footnote><i>Reg. öfver rådslag</i>, s. 69.</footnote> — medförde ingen förändring i hans 
tjänsteställning. Ännu 1578 finner man ett uttryckligt vittnesbörd om
att han var bunden vid hofvet, så vida icke konungen för någon
tid gaf honom förlof<footnote>D. <sup>22</sup>/<sub>2</sub> 1578 skrifver kon. till honom bl. a.: »Videre, såsom I ock för
någre Edre nödtorftige lägenheter skull begäre af oss förlof till nästkommende
påske, så äre vi därmed nåd(igs)t tillfreds, dock med sådane besked, att I seden
för våre och riksens förefallende ärender och saker skuld så lage Edre saker,
att I med det förste kunde vare här hos oss tillstädes». <i>RR</i>.</footnote>.

Småningom torde dock denna stränga tjänstskyldighet hafva
förmildrats, ehuru Sparre fortfor att innehafva beställning och till
någon tid äfven att uppbära aflöning bland hofjunkarne<footnote>Aflön.längder bland <i>RKB, KA</i>.</footnote>. Man
kan ej steg för steg följa förändringen<footnote>När år 1580 ett gränsmöte skulle hållas och konungen ville använda
Sparre såsom underhandlare, underrättade han <sup>26</sup>/<sub>7</sub> denne i ordalag, som snarare
inneburo en begäran än en befallning. Han ber honom åtaga sig uppdraget på
grund af sakens vikt, »ändock vi», heter det, »Eder med den rese gärne ville 
förskone». <i>RR</i>. Det ser häraf ut, som om Sparres hoftjänst redan vid denna 
tidpunkt var på upphällningen.</footnote>, men i början af 
1580-talet var den så deciderad, att Sparre med bibehållande af sin
vicekanslerspost förordnades till ståthållare i Västmanland och
Dalarne och fick anvisning på underhåll vid Västerås slott<footnote>Han innehade ståthållarposten i början af 1582; i ett pass för en 
brefdragare af <sup>16</sup>/<sub>3</sub> nämnes han råd, ståthållare och vicekansler (<i>Johan III:s koncept,
RA</i>). I 1584 års best.reg. (<i>Best.reg., KA</i>) är han uppförd med samma titlar
och med »beställning på sig själf 13:e att anamme vid Västerås slott» i 
allehanda naturaförnödenheter.</footnote>.
Detta innebar naturligtvis, att han i regel borde uppehålla sig i
dessa landskap och således var förhindrad att annat än 
tillfälligtvis göra tjänst vid hofvet.


Därmed hade äfven det nya, lägre kanslersämbetet utvecklats
till en öfvervägande titulär hedersvärdighet. Att under 
1580-talet titeln <sp>hofkansler</sp> började förekomma omväxlande med
den äldre, vicekansler eller underkansler, harmonierade således
illa med det faktiska förhållandet, så vida den nya titeln var 
afsedd att antyda innehafvarens tjänstgöring vid hofvet. I denna
betydelse hafva vi funnit termen i Kalmarstadgarnas bestämmelse,
att Sigismund alltid skulle hafva en hofkansler (aulæ cancellarium)
hos sig i Polen<footnote>Jfr ofvan s. 177.</footnote>.

Då efter Johans död och Sigismunds ankomst till Sverige
hertig Karl och rådet i sin första framställning till konungen 
fordrade en sådan myndighet för kanslern, som förutsatte dennes
stadigvarande tjänstgöring, yrkade de således på en afgjord 
förändring i den bestående ordningen. De förutsatte också, såsom
yrkandets formulering visar, att endast <i>en</i> kansler skulle finnas;
man tänkte sig säkerligen, att Nils Gyllenstjerna hädanefter skulle
få nöja sig med drotsvärdigheten<footnote>Jfr ofvan s. 185.</footnote>, Erik Sparre befordras till
rikskansler och den lägre kanslersposten försvinna. Sigismund
anmärkte i sitt svar, att det hittills icke varit vanligt, att kanslern
alltid varit tillstädes, och syntes ej heller vara angelägen om
att så för framtiden skulle blifva förhållandet<footnote><i>SRA</i> III: 170.</footnote>. Men tanken 
återkom under förhandlingarna om regeringsordningen upprepade
gånger, ej fullt tydligt i hertig Karls förslag, som hufvudsakligen
betonade kanslerns uppgift att vårda rikets handlingar, mera
otvetydigt i rådets. Det första af rådsförslagen ålägger kanslern
i främsta rummet att leda själfva expeditionen, ehuru stor vikt
äfven tillmätes arkivvården, och i det andra hette det, att han
skulle öfverse alla utgående skrifvelser<footnote>a. a., s. 456, 476.</footnote>. I den senare ordningen
för rikets ämbeten voro båda förslagens bestämmelser i denna
punkt sammanförda<footnote>»Kanzleren skall tage och gifve all skriftelig besked, som behöfves,
och bland annet halve grannt och noge inseende, att icke någre bref förvärfves
eller utskrifves, som sträfve emot Sveriges lag eller bref emot bref. Han skall
ock förestå riksens skriftelige handlinger, bref och monumenta . . .»</footnote>. Men konungen tog i sina projekt ingen
hänsyn härtill, och när han till slut vid sin afresa bekräftade
Gyllenstjernas värdighet af rikskansler men på samma gång lät

Erik Sparre behålla sin lägre kanslerstitel<footnote>Någon kunglig fullmakt för Sparre har jag icke anträffat, men i 1594
års best.reg., som uppsatts efter kon:s afresa, står Sparre såsom »Cancellarius
och ståthållere uti Västmanland» med »beställning efter K. M:ts underskrefne
bref, datum juli anno 94» (<i>Best.reg., KA</i>).</footnote>, så lämnade han 
faktiskt ämbetet i samma tillstånd som förut.

<br>
Medan under Erik XIV:s tid kanslern hade så föga tillfälle
att fungera som kanslichef, synes detta värf i stället hafva 
kommit att faktiskt fyllas af en till rangen lägre kanslitjänsteman,
Göran Persson. I förslaget till kansliordning var denne uppförd
närmast efter kanslern såsom <sp>procurator et negotiorum
secretarius</sp> med en utförlig instruktion. Han skulle uppsätta
alla viktiga handlingar angående förhållandet mellan konungen
och dennes bröder, vara åklagare i mål å konungens vägnar,
föra register öfver alla utgifna förläningar, vaka öfver att 
förläningsmännen uppfyllde sina skyldigheter samt tillse, att de i fall
af försumlighet blefve straffade, och slutligen synes det också
hafva varit meningen att gifva honom befattning med 
beställningsbref, obligationer och reversal, men dessa punkter i 
instruktionen äro icke fullbordade<footnote>Hufvuddelen af instr. är tryckt af <sc>Silfverstolpe</sc>, s. 387, noten. 
Omedelbart efter där meddelade punkter följa i urkunden tre rubriker, »Om 
beställinger», »Obligationer», »Reversal», som dock icke blifvit ifyllda, samt slutligen,
efter ½ sidas mellanrum, några föreskrifter om »beställningarnas» uppgörande:
»så ofte som någen skall antages uti K. M:ts ed och bestallung . . . skall han
låte kamereren . . . med den samme förhandle . . .» Sådan handlingen nu
föreligger, måste »han» referera sig till Göran Persson. Rubrikerna torde alltså
hafva varit afsedda till underrubriker i dennes instruktion.</footnote>. Här voro sålunda med Göran 
Perssons egentliga kansligöromål äfven de öfriga förtroendeuppdrag
sammanförda, som han på grund af sin personliga ställning till
konungen innehade. Mångsidigheten i hans uppgifter framträdde
också i den dubbla titeln, hvars förra del, procurator, ju 
betecknade hans åklagareställning vid kungliga nämnden, medan endast
den senare, negotiorum secretarius, hade afseende på hans plats
i kansliet. Tillägget »negotiorum» till secretarius skulle 
förmodligen innebära en utmärkelse framför de öfriga sekreterarne 
såsom betecknande, att denne sekreterare framför de öfriga hade
förtroendet att handlägga K. M:ts viktiga »negotia».

Titeln negotiorum secretarius är egendomlig för 
kansliordningen. I den stora instruktionen för kanslern nämnes endast
den »som är procurator» såsom den främste bland sekreterarne,

utan att hans sekreterarevärdighet skiljes från de öfrigas. Hans
åligganden omtalas här mera i förbigående och äro ej så 
detaljeradt utförda som i kansliordningen; hvad som förekommer 
öfverensstämmer med dess föreskrifter<footnote>Att här särskildt talas om hans befattning med »obligationer, 
beställinger och annat sådant mere» bestyrker, att de om dessa angelägenheter 
handlande punkterna i kansliordningen höra till hans instruktion. I den handskrift,
som innehåller instruktionen för kanslern, följer efter denna en rubrik 
»Sekretererens ämbete», under hvilken dock endast stå några få rader rörande 
»sekretererens» skyldighet att uppsäga tyskarnes beställningar, när konungen ej längre
vill behålla dem i sin tjänst. Punktens innehåll gör det troligt, att det är den
förnämste sekreteraren, han »som är prokurator», som åsyftas, och ej osannolikt
förefaller det, att den i nu föreliggande skick är ett fragment af en utförligare
instruktion för denne. Se bil. II.</footnote>.

<sp>Procurator och secretarius</sp> blef också faktiskt Göran
Perssons officiella titel<footnote>Den förekommer exempelvis i 1561/62 års hofregister (<i>Sandb. saml.</i>,
Ä 2162, <i>KA</i>), i instr. för den tillförordnade regeringen i Stockholm af <sup>1</sup>/<sub>11</sub> 1563
(<i>Sk. H.</i> XXVII: 12). I 1563/64 års hofreg. står han som »procurator».</footnote>. Det var endast enskilda, som i 
utanskrifterna på sina bref till honom hedrade honom med högre titlar,
kansler<footnote>T. ex. bref af <sup>26</sup>/<sub>12</sub> 1560, <sup>15</sup>/<sub>12</sub> 1561, <sup>4</sup>/<sub>7</sub> 1563, <sup>13</sup>/<sub>12</sub> 1564, <sup>10</sup>/<sub>9</sub> 1565 o. s. v.
(<i>Göran Perssons brefväxl., RA</i>).</footnote>, vice kansler<footnote>Bref af <sup>11</sup>/<sub>7</sub> 1562, cit. <sc>Silfverstolpe</sc>, s. 315. Så benämnes han också
i den i <i>Stockholms Magazin</i> f. 1781 tryckta beskrifningen öfver konung Eriks
kröning (s. 92, 94 f., 97).</footnote> och särskildt ofta <sp>öfverste 
secretarius</sp><footnote>En mängd bref bland <i>G. P:s brefväxl., RA</i>. Ett dylikt är tryckt i <i>Sk. H.</i>
IV: 48 f.</footnote>. Sådant var ju af gammalt vanligt och ej att undra på,
då titel- och ämbetsbegreppen ännu så föga stadgat sig, och en
liknande honnör kunde komma äfven Göran Perssons medbröder
inom kansliet till del<footnote>Se en mängd bref bland <i>Kansliets bref, RA</i>. Ett dylikt, skrifvet af G.
Persson själf under fängelsetiden till Olof Larsson, i <i>Sk. H.</i> IV: 205.</footnote>.

Det förefaller nästan underligt, att ej åtminstone någon af
de två sistnämnda titlarna äfven i den officiella titulaturen fäste
sig vid Göran Persson<footnote>Jfr <sc>Silfverstolpe</sc>, s. 387.</footnote>, då denne faktiskt i så betydande grad kom
att höja sig öfver de öfriga sekreterarne. Måhända sammanhänger
detta därmed, att hans förtroendeställning alltid bibehöll en rent
personlig karakter, uteslutande berodde på hans rent personliga
inflytande på konungen och aldrig verkligt fixerades i fasta 
funktioner. Instruktionen i konceptet till kansliordning ger en 
öfverblick öfver många af de områden, där han ingrep såsom 
konungens närmaste förtrogne, men det vore resultatlöst att söka
uppdela hans faktiska verksamhet efter dess kategorier och 
möjligen tillfoga nya, ty den verksamheten sträckte sig öfver hela
statslifvet. På samma sätt tog ej heller hans dominerande 
betydenhet inom kansliet någonsin regelmässiga former.

I alla händelser var det tvifvelsutan erinringen af Göran
Perssons ställning, som gick igen, då den efter Johans 
tronbestigning projekterade hofordningen upptog en öfverste secretarius
med hänvisning till hvad som förut var i Sverige vanligt. Man
tycktes i första rummet vilja anförtro honom de »hemliga» ärendena
genom att göra honom till sekrete rådens specielle sekreterare<footnote>Jfr ofvan s. 158.</footnote>.
För öfrigt skulle det också åligga honom att förvara det 
kungliga sekretet och ansvara för dess användning. Däremot tyder
intet på att man skulle hafva velat bestämdt upphöja honom
öfver de öfriga sekreterarne och de andra kanslitjänstemännen.

Projektet ledde lika litet i denna punkt som i andra till
någon praktisk påföljd. Någon öfverste secretarius med reglerad
ställning förekommer icke under Johans regering. Det låg 
visserligen i sakens natur, att äfven nu en skillnad skulle göra sig
gällande i de olika sekreterarnes personliga inflytande och 
betydenhet, och särskildt synes sekreteraren Johannes Henriksson
hafva stått högt i konungens gunst<footnote>E. Sparre, som naturligtvis väl kände förhållandena, uttalade efter 
Sigismunds tronbestigning — i en passus af konceptet till postulata nobilium, 
hvilken dock icke intogs i den slutliga redaktionen — följande omdöme: »I sal. k.
Johans tid var Johan Hindriksson i många år betrodd om allt sammans . . .
och imellertid rikskansler och vice kansler ej alltinges till några nycklar eller
sekret betrodde eller brukade». <i>SRA</i> III: 405.</footnote>. Men titeln öfverste 
secretarius blef ej heller för honom officiell, och hans öfvervägande
inflytande stadgade sig aldrig till en fast, högre värdighet.

Det stora rådsförslaget till regeringsordning af 20 mars
1594, hvilket rätt omsorgsfullt behandlade kansliets förhållanden,
upptog ej heller någon sådan värdighet. Den här omtalade
regeringssekreteraren var endast en facksekreterare för en
viss grupp af kansliärenden<footnote><i>SRA</i> III: 460. Regeringssekreteraren är ej upphöjd öfver, utan 
jämnställd med de öfriga sekreterarne. — I ordningen för rikets ämbeten upptogos
»<i>två</i> förnämliga regeringssekreterare».</footnote>. Vid periodens slut hade således
intet ledande sekreterareämbete kommit till stånd oaktadt de
otvetydiga tendenserna i denna riktning.

Däremot började strax efter Eriks tronbestigning den 
allmänna <b>sekreterarevärdigheten</b> att skarpare skilja sig från 
kansliets lägre tjänsteklass, skrifvarnes. I instruktionen för kanslerns
ämbete behandlas den såsom en begränsad grad<footnote>Kanslern skulle särskildt »hafve inseende med dem, som till secretarii
dignitet betrodde äre», — se bil. II. — I det ofullbordade utkastet till 
kansliordning omnämnas sekreterarne endast i förbigående.</footnote>. I hofregistren
äro sekreterarne konsekvent uppförda såsom en särskild grupp
af tjänstemän, som står långt framom den öfriga 
kanslipersonalen<footnote>Denna sistnämnda rubriceras i 1561/62 års reg. »substituti cancellariæ».
Om hofregistren se ofvan s. 140 f., 145.</footnote>. Denna åtskillnad i rubriceringen införes under Eriks senare
regeringsår äfven i räntekammarens aflöningslängder. Det är
nämligen att märka, att dessa numera upptaga så väl sekreterare
som skrifvare; äfven de förra aflönades således nu kontant —
ehuru de naturligtvis dessutom kunde hafva förläningar —, och
den under konung Gustafs tid observerade skillnaden i 
aflöningsform mellan dem och skrifvarne existerar sålunda ej vidare<footnote>Ännu 1565 finnes blott en gemensam rubrik, »kansliförvanter», men
1566 stå i ett reg. öfver hofvets »halfårslön» sekreterare för sig och 
kansliskrifvare för sig, och det samma äger rum i motsvarande reg. för 1568. Dock
finnas äfven för dessa år längder, där skillnaden icke är iakttagen. <i>RKB, KA</i>.</footnote>.

I denna riktning fortgick utvecklingen sedan äfven under
Johans tid. Åtskillnaden i rubricering mellan sekreterare och
kansliskrifvare blir regel, ehuru icke undantagslös; ofta 
sammanföras båda afdelningarna under den gemensamma rubriken 
»sekreterare och kansliskrifvare»<footnote><i>Best.reg.</i> och RKB<i>, KA</i>.</footnote>. Det saknas ej exempel på att en
kanslitjänsteman i en handling upptas som sekreterare, i en
annan som kansliskrifvare<footnote>Per Eriksson står som sekreterare i mantalsreg. öfver hofvet af <sup>3</sup>/<sub>4</sub>
1571 (se ofvan s. 162, not 6), i best.reg. f. 1575 (<i>Best.reg., KA</i>), i längden på 
»hoflön» för 1576 (<i>RKB, KA</i>) m. fl. handlingar, men som kansliskrifvare i 
best.reg. för 1576 (<i>Best.reg., KA</i>) och löneregistret f. 1581 (<i>RKB</i>); Knut Håkonsson
som sekreterare i reg. på månadspengar <sup>30</sup>/<sub>10</sub> 1574 och följande tid (<i>Hofhandl.,
KA</i>), men som kansliskrifvare i best.reg. för 1575 och 1576, <i>Best.reg., KA;</i>
Hans Krank som sekreterare i 1578 års best.reg., <i>Best.reg., KA</i>, som skrifvare
i lönelängden 1581, <i>RKB</i>.</footnote>. På det hela taget var dock 
skillnaden fastslagen, särskildt i den officiella terminologien.

I aktstycken, som beröra kansliets organisation, är det 
sålunda numera alltid sekreterarne, som framträda såsom bärare af
dess arbete. Rådets stora förslag till regeringsordning af 20
mars 1594 äfvensom den senare ordningen för riksens ämbeten
uttryckte detta särskildt otvetydigt, då de fördelade kansliets

uppgifter på sekreterare, hvilka, såsom det uttryckligen hette,
skulle biträdas af underordnade kanslipersoner<footnote><i>SRA</i> III: 460. I ordningen för riksens ämbeten kallades dessa 
underordnade »substituter» liksom i 1561/62 års hofregister, i rådsförslaget användes
den termen endast om den latinske sekreterarens medhjälpare.</footnote>.

Sekreterarnes antal var däremot fortfarande alldeles 
obestämdt och växlade efter tillfälliga förhållanden. Totalantalet för
hvarje tidpunkt är nu som förut ofta svårt att uppgifva, dels på
grund af den ännu förekommande osäkerheten i en eller annan
tjänstemans beteckning, dels och i synnerhet emedan många af
de tillgängliga längderna af olika anledningar icke upptaga alla.

Så synes vara förhållandet med Erik XIV:s hofregister, 
förmodligen af den anledningen, att man i dessa införde endast de
vid hofvet för tillfället närvarande, ej dem, som i ett eller annat
värf voro på annat håll. Registret af 1561/62 har tre svenska
sekreterare, M:r Mårten Helsing, Göran Persson och Olof 
Larsson, och två tyska<footnote>Se ofvan s. 140 f. Såsom svensk sekreterare har också stått en fjärde
Peder Eriksson, men detta namn är öfverkorsadt.</footnote>, de af 1563/64 tre à fem svenska, nämligen
O. Larsson, Erik Matsson — som nu öfvergått från kammaren
till kansliet — och Peder Eriksson samt, i de två yngre 
redaktionerna, Lars Knutsson och M:r Mårten<footnote>Namnen Lars Knutsson och M:r Mårten hafva ursprungligen funnits
äfven i den äldsta redaktionen, men blifvit strukna, det sistnämnda i och för en
omflyttning; se följande not.</footnote> — Göran Persson finner
man här under rubriken procurator —, vidare tre à fyra tyska
sekreterare och slutligen, i sistnämnda redaktioner, en latinsk, i
den äldsta åter i dennes ställe två <sp>scriptores historiarum</sp><footnote>Först har äfven i registrets äldsta redaktion stått: »Latinisk secretarius
M. Petrus Marsilius». Rubriken är emellertid ändrad till »Scriptores 
historiarum», hvarefter M:r Mårten inflyttats under den nya rubriken. I reg. B och
C har man återgått till den ursprungliga lydelsen i denna punkt.</footnote>.
Ett aflöningsregister öfver konungens hof från år 1566 upptar ej
mindre än nio svenska sekreterare, Göran Persson oräknad, 
nämligen alla från 1563/64 års register utom Lars Knutsson och
dessutom Rasmus Ludvigsson, Måns Persson, Måns Jönsson, 
Henrik Stråbock, Hans Eriksson, samt två tyska, ett annat liknande
register, dat. 4 dec. 1566, saknar de tre sistnämnda svenskarne
och en tysk, och en längd öfver det tillstädesvarande hoffolkets
lön för första hälften af år 1568 räknar slutligen endast fyra
svenska sekreterare, G. Persson, O. Larsson, E. Matsson och
P. Eriksson<footnote>Se längden öfver K. M:ts hoffolks halfårslön 1566, hofregister för <sup>4</sup>/<sub>12</sub>
1566 samt mantal på K. M:ts hoffolk, som tillstädes äre, och deras halfårslön
1568, <i>RKB, KA</i>. I det sistnämnda finnes för tyskarne blott den gemensamma
rubriken »Tyske kanzeli», ej någon särskild afdelning af tyska sekreterare.</footnote>.


Efter Johans tronbestigning blifva underrättelserna något 
tydligare. I 1571 års best.reg. finnas nio svenska sekreterare, bland
hvilka dock tre icke synas hafva tillhört den vid konungens hof
tjänstgörande personalen<footnote>Nämligen Måns Pedersson »i Kalmar», Mårten Rasmusson, »fröken
Elisabeths secretarius», och den gamle Klemet Hansson, hvars beställning om
tre läster spanmål väl endast var ett slags pension. <i>Hofhandl., RA</i>. Den 
sistnämnde hade under Eriks tid icke tjänstgjort i kansliet, utan varit bisittare i
kungliga nämnden; <sc>Silfverstolpe</sc>, s. 321.</footnote>. Dessa tre äro ej heller upptagna i 
mantalet öfver hofvet af 3 april 1571<footnote>Jfr ofvan sid. 162, not 6.</footnote>, som däremot inrymmer de sex
andra och dessutom ytterligare tvenne<footnote>Olof Larsson och Peder Eriksson, båda, såsom nämndt, förut Eriks
sekreterare. Hvad som kan vara anledningen till att dessa ej införts i best. reg.,
är oklart. Det synes ej troligt, att de nu skulle varit utan beställningar, då de
under Eriks tid haft sådana (Best.reg. för 1560—1561, bland <i>Hofhandl., RA</i>).
Den förre, men ej den senare, står i ett reg. för 1569, <i>Best.reg., KA</i>.</footnote>, således summa åtta. De
sex, som äro gemensamma för båda längderna, äro Måns 
Jönsson, Erik Matsson, Mäster Peder Mikaelis, Johannes Henriksson,
Rasmus Ludvigsson och Sven Elofsson. De tyska sekreterarne
voro enligt best.reg. samtidigt fem, af hvilka två saknas i 
hofförteckningen. År 1575 stå i best.reg.<footnote><i>Best.reg., KA</i>.</footnote> endast fyra svenska
sekreterare, Erik Matsson, Peder Mikaelis, Johannes Henriksson
och Rasmus Ludvigsson, men sannolikt funnos dessutom minst
två, Peder Eriksson och Knut Håkonsson<footnote>Se ofvan sid. 204, not 5.</footnote>. Dessa äro upptagna
i 1578 års best.reg.<footnote>Se ofvan sid. 204, not 5.</footnote>, hvaremot Peder Mikaelis utgått<footnote>Han drunknade i okt. 1576 på utresan till en diplomatisk legation.
<sc>K. Hildebrand</sc>, sid. 267.</footnote>. Två
nya hafva tillkommit, Henrik Matsson — redan 1576 — och
Hans Krank, hvadan summan nu blir sju svenska sekreterare.
Huru många tyskar som samtidigt innehaft 
sekreterarevärdigheten, framgår ej af längderna<footnote>Best.reg. hafva blott den allmänna rubriken: »Uti tyske kansliet». I
1576 års hoflöningsregister <i>(RKB, KA)</i> stå två tyska sekreterare, men sannolikt
voro just bland tyskarne många utsända i olika uppdrag, så att de ej kunde
ingå i hofregistren. 1575 års best.reg. har sju »kansliförvanter på andre orter»,
däribland fyra tyskar.</footnote>. 1578 års best.reg. har också
en latinsk sekreterare, Jacobus Tipotius.


Under den senare delen af Johans regering steg antalet af
svenske sekreterare. Ett mantal för 1584<footnote>Ett reg. öfver kansliets »hofklädning», utan datum, men försedt med
samtida anteckning: »anlangende kanzeliet 1584». <i>(Kanslihandl., Personalförteckn.,
RA)</i>. Med detta reg. öfverensstämmer fullständigt en längd öfver »Förläningen
och beställningen anno 85», <i>Hofhandl., RA</i>.</footnote> upptar tio, nämligen
alla de ofvannämnda från år 1578 med undantag af Peder 
Eriksson och Knut Håkonsson och dessutom Nils Hansson, Nicolaus
Rask, Per Rasmusson, Olof Sverkelsson och Lasse Henriksson.
Enligt förteckningar för 1591 skulle man då hafva räknat minst
sexton sekreterare<footnote>I ett mantal öfver hoffolket år 1591 <i>(RKB, KA)</i> nämnas tretton svenska
sekreterare. Bland dessa finnas icke Erik Matsson, Rasmus Ludvigsson, 
Nicolaus Rask, som alla notoriskt befunno sig i tjänst.</footnote>, och i ett förläningsregister för 1592<footnote><i>Förlän.reg., KA</i>.</footnote> stiger
antalet ända till aderton, tyskarne dock bland dessa inräknade.

Växlingarna i sekreterarnes antal hafva sitt ej ringa intresse
ur rent organisatorisk synpunkt. De ådagalägga, att om äfven
sekreterarevärdigheten under denna period blef en begränsad
grad, denna dock ej ännu hunnit uppdelas på fasta poster.

<br>
Äfven <b>kansliskrifvarnes</b> antal växte, dock icke lika hastigt
som sekreterarnes. År 1562 aflönades ur räntekammaren 17
svenska »kansliförvanter»; frånräknas de tre bland dessa, som i
det samtida hofregistret angifvas såsom sekreterare, så återstå
14 skrifvare<footnote>J. Erikssons utgiftsreg., <i>RKB, KA</i>. — I hofregistret upptas endast 6
svenska »substituti cancellariæ».</footnote>. Två år senare innehåller motsvarande 
aflöningslängd endast 14 namn, hvilket jämfördt med 1563/64 års 
hofregister skulle göra högst 11 kansliskrifvare<footnote>H. Jonssons utg.reg. för 1564, <i>RKB</i>. Mäster Mårten, Lars Knutsson
och Olof Larsson äro ej alls upptagna. — I hofreg. stå blott 5 svenska 
kansliskrifvare.</footnote>. År 1566 
motsvaras de 9 sekreterarne i hofregistret af 20 kansliskrifvare, och
mantalet af 1568 upptar 19<footnote>Jfr ofvan sid. 205.</footnote>. År 1571 synas kansliskrifvarne
hafva varit lika många som 1568<footnote>Längderna på löningen till hofvet för 1571—1572 <i>(RKB)</i> inrymma
endast 16, men mantalet öfver hofvet <sup>3</sup>/<sub>4</sub> 1571 (jfr ofvan sid. 162, not 6) 19.</footnote>, för 1576 aflönades i 
räntekammaren 17<footnote>Hoflöningen 1576, i 1577 års <i>RKB, KA</i>. Antalet är i längden 18, men
Knut Håkonsson har här frånräknats såsom sekreterare. Jfr ofvan s. 204, not 5.</footnote>, år 1577 var antalet minst 20<footnote>Reg. på månadspenningar, <i>RKB</i>.</footnote>. Den ökning af

sekreteraregraden, som framträder 1584, motsvaras ej af liknande
ökning inom skrifvarnes klass, som tvärtom icke synes nå öfver
föregående siffror<footnote>Mantalet upptar endast 13 »kanslipersoner» i längden, men dessutom 8,
som hade speciella uppdrag. Aflön.reg. från räntekammaren har, sekreterarne
frånräknade, endast 15 af dessa skrifvare.</footnote>, och vid 1590-talets ingång synes 
proportionen vara än mera förändrad till sekreterarnes favör. Längdernas
uppenbara ofullständighet gör det vanskligt att meddela några
bestämda siffror<footnote>Räntekammarräkenskapen för 1591 innehåller under rubriken »kansliet»
endast 17 namn, medan enligt det samtida mantalet sekreterarne ensamma 
uppgingo till detta antal, och i detta mantal nämnes äfven ett femtontal kansliskrifvare.</footnote>.

De <b>tyska kansliskrifvarne</b> synas liksom sekreterarne ej alla
vara upptagna i räntekammarens aflöningslängd<footnote>Se ofvan sid. 206, not 7.</footnote>. Medan denna
år 1561 har sammanlagdt 10 tyska tjänstemän i kansliet, finner
man 1564 endast 5 eller 6, bland hvilka högst 4 torde vara att
räkna som simpla skrifvare<footnote>H. Jonssons utg. reg., <i>RKB</i>. Ett namn, Ludvig Frank, är struket. Af
de 5 stå endast 3 i 1563/64 års hofregister, som däremot upptar 5 andra.</footnote>, och 1568 endast 3<footnote>Se ofvan sid. 205, not 5.</footnote>. I början af
Johans regering steg antalet till 7, däribland 4 skrifvare<footnote>Längderna på löningen 1571—72 <i>(RKB)</i>, mantalet af <sup>3</sup>/<sub>4</sub> 1571. — 1571 års
best. reg. har, såsom nämndt, ytterligare två sekreterare, men samma antal skrifvare.</footnote>, men
1576 upptaga längderna jämte två tyska sekreterare endast två
tyska skrifvare såsom tjänstgörande hos konungen<footnote>Hoflöningen 1576, <i>RKB</i>, jämförd med reg. på månadspengar, <i>Hofhandl.,
KA</i>. Se dock ofvan sid. 206, not 7.</footnote>. Mantalet af
1584 nämner ej mer än 3 tyskar, aflöningslängderna för 1587
och 1589 5; fördelningen mellan de två graderna framträder ej här.

Den utveckling till det svenska elementets numerära 
öfverlägsenhet inom kansliet, som gör sig märkbar under Gustaf I:s
senare år, tränger således under hans söners tid fullkomligt 
igenom. Det lider intet tvifvel, att redan under Eriks och än mera
under Johans regering de svenska kanslitjänstemännen afgjordt
dominerat i kansliets arbete och de tyska varit inskränkta till det
specialområde, där deras språkkunskap direkt behöfdes: 
handläggningen af tyska skrifvelser och aktstycken i samband med
utrikespolitiken. Det synes numera aldrig hafva kommit i fråga,
att tyska kanslitjänstemän ingripit i inre svenska ärenden så som
en Norman, en Valentin v. Lüttich på sin tid hade gjort.

Sedan efter Eriks tronbestigning de mera framstående
svenska kanslitjänstemännen erhållit beställningar i likhet med

tyskarne<footnote>Jfr ofvan s. 154.</footnote>, bibehölls allt jämt denna form för deras anställning.
I den serie af beställningsregister, som med Johans tid begynner,
anträffas regelbundet — såsom delvis redan framgått af det 
föregående — jämte tyska kanslimedlemmar äfven svenska, ej blott
sekreterare, utan också flere eller färre kansliskrifvare. Dock
var det alltid en del af de mest obetydliga skrifvarne, som ej
kom i åtnjutande af beställningar<footnote>Detta framgår af en jämförelse mellan best.reg. å ena sidan, 
aflöningslängderna, hofregistren och dylika förteckningar å den andra.</footnote>.

*

För <b>kansliets uppgift</b> och ställning till konungen bragte
ej heller denna period någon ny princip. När i Erik XIV:s 
utkast till kansliordning kanslern likställdes med sekrete råden, så
hade detta afseende på hans värdighet af riksråd, ej på hans
verksamhet inom kansliet, och de många olikartade uppdrag,
som i samma aktstycke tilldelades Göran Persson, hörde 
likaledes ej till dennes kanslitjänst, utan gingo på sidan däraf. Så
ofta det däremot var tal om själfva arbetet inom kansliet, vare
sig de högre eller de lägre tjänstemännens, så berördes aldrig
något annat än hvad som hörde till den rent formella 
expeditionen. Kansliet förblef principiellt sedt samma endast och 
allenast expedierande organ som förut.

Att dess betydelse <i>faktiskt</i> kom att blifva en annan och
vida större, är redan i annat sammanhang omnämndt. 
<sp>Sekreterareregementet</sp> har blifvit det betecknande namnet för den
inflytelserika ställning, som kanslitjänstemän intogo hos både
Erik och Johan. I teorien endast expedierande verktyg för det
personliga konungadömet blefvo de i praktiken konungarnes
ständiga rådgifvare vid regeringsärendenas reella behandling med
den viktigaste andel i dessas afgörande.

Af de ringa begynnelser till ett positivt administrerande
element i kanslimedlemmarnes tjänstgöring, som under konung
Gustafs tid förekommit i kraft af deras allmänna 
tjänsteställning<footnote>Jfr ofvan s. 105.</footnote>, var detta en alldeles brådstörtad och onaturlig 
utveckling, som uteslutande berodde på Eriks och Johans oförmåga
att uppbära det personliga konungadömet. Liksom den stred
mot den nya statsordningens grundsatser<footnote>Jfr ofvan s. 155.</footnote>, så saknade den också
förutsättningar i hela kanslitjänstemännens sociala ställning och i
deras personliga kvalifikationer. Sekreterarnes rådgifvareplats var
en abnormitet inom statslifvet, som aldrig på något sätt officiellt
erkändes, om man också måste räkna med den såsom ett 
faktiskt förhållande.

Så starkt gjorde sig i alla fall detta förhållande gällande,
att när aristokratien började söka åt sig eröfra det inflytande,
som de lågbördiga sekreterarne utöfvade, den också fann sig
nödsakad att tillgripa den utvägen att söka införa män af sin
egen klass i just den ställning, hvaraf detta inflytande 
betingades. Redan vid Johans tronbestigning synes en af högadelns
ledare hafva umgåtts med tanken att i privilegierna insätta en
bestämmelse om adelsmäns upptagande i kansliet<footnote>I några anteckningar af Hog. Bjelke om hvad som i privilegierna borde
uppmärksammas förekommer bl. a. en punkt »om adel i kanzeliet». <i>SRA</i> II: 375.</footnote>. Den kom
ej till utförande, men trängde efter de under Johans regering
gjorda erfarenheterna åter fram. Mera i förbigående antydd i
Kalmarstadgarna<footnote>Enligt dessa skulle Sigismund på sin bekostnad utsända några adlige
ynglingar samt dessutom två oadlige från hvarje stift för att studera, på det att
dessa sedan måtte kunna göra honom och riket tjänst så väl i andliga 
värdigheter som i beskickningar och inom kansliet. <i>SRA</i> II: 793.</footnote>, upptogs den vid förhandlingarna med 
Sigismund 1593—1594 med full klarhet och bestämdhet. I sin första
supplik om privilegier yrkade adeln, att adlige män skulle brukas
såsom sekreterare och i kanslisaker<footnote>a. a. III: 176.</footnote>, och sedan går denna 
fordran på adelsmäns tillträde till kansliet igen äfven i postulata
nobilium och i det senare privilegieförslaget<footnote>a. a., s. 394, 407.</footnote>. Äfven rådet 
upptog principen i sitt första förslag till regeringsordning<footnote>a. a., s. 456.</footnote>.

Bland de många tecknen till att högadelns ställning till
statstjänsten nu var vorden en annan än under det nya 
konungadömets första tid är detta för visso ett af de mest karakteristiska.

*

För <b>kansliets inre ordning</b> borde kanslersämbetets 
återupprättande hafva varit en händelse af vikt, om ämbetet 
verkligen hade kommit att blifva regelbundet verksamt. Alla 
instruktioner ålade ju kanslern en mer eller mindre specificerad uppsikt
öfver kansliets samtliga tjänstemän och deras arbete. Då 
emellertid kanslern endast undantagsvis trädde i ämbetsutöfning, fingo
dessa föreskrifter i det afseendet ej någon större praktisk 
betydelse.

Däremot gjordes under Eriks tid en ansats till reglering af
den öfriga kanslipersonalens ställning, som just kommer till synes
i den stora instruktionen för kanslerns ämbete. Redogörelsen för
kanslerns uppgift att öfvervaka sina underordnade, sekreterare
och andra kanslipersoner, har här väsentligen fått form af en
öfversikt öfver de olika åligganden, som tillkommo dessa, och
hvilkas uppfyllelse kanslern skulle tillse. Först talas sålunda om
prokuratorns plikter, sedan om en sekreterare, som hade att 
ansvara för alla viktiga missiv och handlingar, vidare om dem, som
skulle syssla med tyska och latinska saker och handlingar, 
ytterligare om en tjänsteman, som skulle mottaga inkommande 
skrifvelser från fogdarne och expediera svar därpå, och slutligen om
en, som skulle upptaga suppliker och klagomål från undersåtarne
och föredraga dessa inför konungen. Dessutom synes det vara
förutsatt, att registreringen med hvad därtill hörde skulle 
tillkomma särskilda tjänstemän<footnote>Se bil. II, p. 2—7.</footnote>.

Här framträder således en systematisk arbetsfördelning inom
kansliet, en arbetsfördelning, i hvilken den språkliga synpunkten
— hittills så vidt bekant den enda, som gjort sig gällande —
endast spelade en mera sidoordnad roll. Sedan de tyska och
latinska handlingarna utsöndrats till en särskild grupp, har man
också utskiftat den stora mängden af öfriga ärenden, de 
»svenska», på skilda afdelningar med hvar sin företrädare.

Att denna fördelning af de svenska sakerna uppgjorts efter
en inre indelningsgrund, efter själfva ärendenas olika art, 
förtjänar all uppmärksamhet. I Frankrike, den moderna 
förvaltningsorganisationens hemland, tillämpades vid denna tid en rent
yttre synpunkt, den geografiska, i kansliarbetets gruppering: »les
secrétaires d’Etat» delade frågorna sig emellan uteslutande efter
de provinser, hvilka dessa rörde, utan hänsyn till deras natur<footnote><sc>d’Avenel</sc>, I: 67.</footnote>.
Samma primitiva princip var också inom Habsburgarnes kansli
vid sidan af den språkliga den hufvudsakligen afgörande<footnote><sc>Rosenthal</sc>, <i>Behördenorganisation</i>, s. 47 ff. — Kristiern II synes på sin
tid hafva fördelat ärendena i sitt kansli efter samma grunder. Enligt en 
instruktion för hans kansler skulle en skrifvare hafva befallning öfver alla bref
och handlingar rörande Nørre-Jylland, en annan, tysk skrifvare, öfver alla tyska
bref, däribland äfven de, som angingo Holstein och Sønder-Jutland, en tredje
fick under sig Fyen, Sønder-Jyllands danska bref samt Norge och Sverige, en
fjärde Själland, Falster, Låland och Moen, en femte Skåne, Halland och Blekinge.
<i>Nye Danske Magazin</i>, I: 314.</footnote>. Det
torde vara obestridligt, att för nutida uppfattning den första 
indelningsgrunden, den svenska instruktionens, ter sig som den
riktigaste.

Men det faller också i ögonen, att den blifvit genomförd
på ett ganska ofullkomligt sätt. I själfva verket är det icke en,
utan två indelningsgrunder, ehuru båda af inre natur, som 
kommit till användning. Såväl Göran Perssons gebiet, för så vidt
det i instruktionen finnes angifvet — rättegångsmål, förlänings-
och beställningsfrågor —, som gruppen fogdemissiver och 
gruppen supplikationer bestämmes efter ärendenas natur, deras klass,
afdelningen »viktiga» handlingar åter efter deras reella betydelse.
Dessa synpunkter utesluta ju strängt taget icke hvarandra; det
fanns naturligtvis verkligt »viktiga» både fogdemissiver och 
supplikationer.

Så som de ifrågavarande punkterna i kanslerns instruktion
blifvit affattade, synas de förutsätta, att den i dem återgifna
arbetsfördelningen redan fanns genomförd. Kanslern fick enligt
instruktionens lydelse icke i uppdrag att införa en ny ordning,
utan att öfvervaka tillämpningen af en ordning, som redan 
existerade. Med så mycket större skäl söker man då i 
handlingarna efter vittnesbörd om dess förverkligande i praktiken.

Göran Perssons omfattande förtroendeställning kan därvid
af antydda skäl lämnas å sido. Ej heller behöfver någon 
uppmärksamhet ägnas åt de tyska sakernas behandling; att denna
tillhörde särskilda tjänstemän, var ju redan häfd. Ny var 
däremot afsöndringen af de latinska, ehuru den, såsom byggd på
den gamla språkprincipen, icke egentligen innebär något 
organisatoriskt framsteg. Den ofvan omtalade titeln latinsk sekreterare
bestyrker, att de latinska kansligöromålen verkligen haft en 
särskild företrädare<footnote>Se ofvan sid. 205 f. I <i>Sandb. Saml.</i>, Ä 357, <i>KA</i>, finnes en anteckning,
att Petrus Marsilius i en handling från 1563 omtalas såsom »secretarius in
latino».</footnote>. Dess utbyte mot benämningen scriptor 
historiarum — om nu denna verkligen kom att användas annorstädes
än i hofregistren — torde ej hafva betecknat någon reell förändring,
ty förbindelsen mellan kanslitjänst och officiell historieskrifning
var gammal. En obligation från 1565 för en af de tjänstemän,
som i hofregistret rubricerats scriptores historiarum, handlar 

verkligen öfvervägande om vederbörandes skyldigheter såsom annalist
i konungens tjänst<footnote>Tenor obligationis Petri Marsilii, dat. <sup>5</sup>/<sub>7</sub> 1565. <sc>Tegel</sc>, <i>Erik XIV:s
historia</i>, Bil., s. 332.</footnote>.

Hufvudintresset knyter sig till de svenska sakernas 
fördelning. I detta afseende är då först att observera, att för 
jan.—aug. 1563 ett särskildt registratur föreligger, innehållande de
handlingar, som blifvit uppsatta af sekreteraren Olof Larsson
samt, sedan denne blifvit utsänd till kongressen i Rostock<footnote><sc>Westling</sc>, <i>Sjuårskriget</i>, s. 27.</footnote>, af
Peder Eriksson<footnote><i>RR</i> 1563, band III. Efter instruktionen för sändebuden till Rostock
(<sup>1</sup>/<sub>8</sub>) finnes en remsa med följande anteckning: »Det(te) är ändelykten på de
handlinger, som Oluf Larsson sekreterere hafver för samme år haft uti K. M:ts
vår allernådigste herres kanzeli. Och det andre här efter följer hafver P. Eriksson
konciperet.»</footnote>. Handlingarna äro af ganska växlande innehåll.
De angå dels utrikespolitiken, framför allt lifländska ärenden, dels
förhållandet till hertig Johan, dels anstalter för kriget af olika art,
rustningarna inom Sverige o. s. v. I allmänhet skulle de dock
kunna sägas motsvara instruktionens »viktiga handlingar».

Nu förhåller det sig emellertid så, att detta 
specialregistratur står ensamt; något liknande finnes hvarken för föregående
eller för efterföljande tid. Vill man alltså tolka det såsom ett bevis
för att de »viktiga handlingarna» i öfverensstämmelse med 
instruktionen vid den tidpunkten utgjort en särskild grupp, så 
saknas i hvarje fall motsvarande bevis för den öfriga delen af Eriks
regering. Tänkbart är ju likväl, att en dylik grupp existerat i
den egentliga expeditionen, äfven om ej särskildt registratur för
den samma blifvit fördt. Dock är för närvarande därom intet
bekant.

Något tydligare framträder supplikationernas särställning.
Den återfinnes först och främst redan i utkastet till 
kansliordning. Sista punkten i detta aktstycke handlar om en <sp>magister
supplicationum</sp>, som i enlighet med namnet skulle hafva att
upptaga inkommande klagomål och föredraga dem inför 
konungen<footnote>»Magister supplicationum. Hans ämbete är umgå med allehanda 
klagemål, som dette rikes lägenheter angälle, därpå han ock uti tid skall fordre 
besked . . .»</footnote>. En magister supplicationum, Måns Jönsson, finnes
också upptagen i hofregistren, både det af 1561/62 och dem af

1563/64<footnote>Jfr ofvan sid. 140, 145. I det äldsta af 1563/64 års register står under
denna rubrik äfven en Måns Persson, men denne upptas icke i de båda senare
redaktionerna.</footnote>. Det ser således ut, som om »klagomålssakerna» 
alltifrån början af Eriks regering åtminstone i princip varit 
hänvisade till en särskild tjänsteman. Dock vann titeln magister
supplicationum icke burskap. Måns Jönsson betecknas i 
allmänhet såsom sekreterare eller kansliförvant. I 1566 års lönelängd
står han bland sekreterarne<footnote>Bref till honom bland <i>Kansliets bref, RA</i>. Jfr ofvan sid. 205.</footnote>.

Klagomålssakernas konstituering till en särskild afdelning
har måhända skett efter mönster från andra hof. I Frankrike
synas »les maîtres des requêtes» ursprungligen hafva haft ungefär
samma uppgift, som nu tilldelades den svenske magister 
supplicationum, ehuru deras ställning vid denna tid utvecklats till vida
större betydenhet<footnote><sc>Vuitry</sc>, II: 401; <sc>d’Avenel</sc>, I: 73.</footnote>. Sannolikt funnos närmare förebilder i 
Tyskland<footnote>Det tyska kansliväsendet under 1500-talet är ännu föga behandladt af
forskningen (<sc>Schmoller</sc>, s. 58, not). Jämförelse med magister 
supplicationum erbjuder möjligen sekreteraren för »Parteisachen» i Habsburgarnes kansli,
ehuru denne snarast synes hafva haft att syssla med verkliga rättsmål 
(<sc>Rosenthal</sc>, <i>Behördenorganisation</i>, s. 48). »Supplicationer» omtalas i kejsar 
Maximilians utkast till hofordning af <sup>13</sup>/<sub>2</sub> 1498, <sc>Seeliger</sc>, <i>Erzkanzler</i>, s. 193—208,
och i en från samma tidpunkt härrörande instruktion för hofkanslern, <sc>Adler</sc>,
s. 511—515.</footnote>.

Om således dessa två sektioner af svenska ärenden 
verkligen låta sig spåras, så omtalas däremot aldrig någon särskild
kanslitjänsteman för skriftväxlingen med fogdarne. Den påvisade
sammanblandningen af indelningsgrunder gör, att denna afdelning
ej heller gerna kan anses vara negativt afgränsad endast genom
förekomsten af de två andra.

Allt sammantaget äro de föreliggande underrättelserna 
uppenbarligen för knapphändiga för att medgifva några bestämda 
slutsatser i den frågan, om instruktionens arbetsfördelning verkligen
varit tillämpad. Att steg i denna riktning varit å bane, är 
uppenbart, men huru långt man kommit, och om någon fast ordning
uppstått, måste lämnas oafgjordt.

<br>
Från Johans regering är icke någon reglerande förordning
rörande kansliets verksamhet bekant. Indelningen efter 
språksynpunkt bibehöll sig dock naturligtvis; såsom ofvan omnämnts,
förekommer jämte de tyska äfven en latinsk sekreterare<footnote>Jfr ofvan s. 206. I best.reg. f. 1586—88 står såsom sådan Nicolaus
Rask. <i>Best.reg., KA</i>.</footnote>. 
Likaledes synas klagomålssakerna hafva fortfarit att utgöra en 
särskild grupp. I rådets förslag af 1580 angående åtgärder för en
snabbare expedition af regeringsärendena omtalas en tjänsteman
för supplikationerna<footnote><i>SRA</i> II: 572; jfr ofvan s. 170.</footnote>, och redan med 1570-talet börjar en serie
af specialdiarier öfver för konungen föredragna ärenden, som just
torde omfatta dessa supplikationer<footnote>Samlingen <i>»Diarier, ingående», RA</i>, omfattar dels några allmänna 
diarier öfver till konungen och kansliet ingångna skrifvelser (se nedan s. 217), dels,
och hvad tiden 1572—1594 beträffar öfvervägande, specialdiarier öfver 
supplikationerna. Innehållet visar, att de äro af denna art, ehuru de flesta endast äro
rubricerade »Extract». För 1575 finner man dock den tydligare rubriken »Juni
månads extract på de ärender och klagemål, som finnerne hafve i 
underdånighet andragit för K. M:t», för 1591: »juni månads extract för finner», »novembris
extract för de svenske bönder», och slutligen för 1592: »octobris extract på
svenske och finske ärender <i>ved klagemålsskifvan</i>». Sistnämnda formulering 
återkommer äfven för jan. 1593.</footnote>. Som i diarierna flera stilar
förekomma, måste flera tjänstemän hafva haft befattning med
dem, vare sig nu ett flertal kanslimedlemmar turvis tjänstgjort
på denna afdelning, eller diarierna under den egentliga 
föreståndarens ledning förts af flera olika skrifvare. Däremot finner
man ej någon fördelning af de öfriga svenska sakerna. I rådets
första förslag till regeringsordning år 1594 och i ordningen för
rikets ämbeten upptas också jämte de tyska och latinska 
sekreterarne endast en — respektive två — regeringssekreterare för
svenska ärenden i allmänhet samt en <sp>referendarius</sp>, hvilken 
sistnämnda titel här synes beteckna klagomålssakernas målsman<footnote><i>SRA</i> III: 461. — <sc>Westling</sc>, <i>Hertig Karls furstendöme</i>, s. 15, not 5,
omtalar ett mantalsregister med uppgift om kansliets indelning under Johan
III:s tid. Handlingen i fråga, som är odaterad, tillhör emellertid en senare tid,
troligen år 1594 eller 1595.</footnote>.

Under Johans regering började <b>arkivvården</b> afskilja sig
från de öfriga kansligöromålen. I Eriks hofregister förekommo
ett par <sp>jordeboksskrifvare</sp>, först Rasmus Ludvigsson och
Jakob Teit<footnote>1561/62 års reg., <i>Sandb. Saml.</i>, Ä 2162, <i>KA</i>.</footnote>, sedan Rasmus Ludvigsson och Hans Ersson<footnote>1563/64 års reg., <i>Hofhandl., RA</i>. Det af <sc>Rosman</sc>, s. 6, till 1566 
hänförda registret är ett af dessa.</footnote>. De
torde, såsom namnet antyder, hafva haft till uppgift att hålla
jordaregister i och för de af Erik påbörjade räfsterna och 
tillhandagå med upplysningar i frågor af hithörande art<footnote><sc>Rosman</sc>, s. 6 f.</footnote>, och deras
värf stodo således egentligen kammaren närmare än kansliet.
Båda räknades dock i 1566 års längd till sekreterarne<footnote>Jfr ofvan s. 205.</footnote>. Äfven
i Johan III:s kansli behöllo de synbarligen samma ställning<footnote><sc>Rosman</sc>, s. 7 f.; best.reg. och aflön.reg. Om Rasmus Ludvigsson se
exempelvis <i>SRA</i> II: 583.</footnote>.
De koncept till kungliga skrifvelser, som Rasmus Ludvigsson
uppsatt<footnote><i>Erik XIV:s och Johan III:s koncept, RA</i>.</footnote>, röra regelbundet jordfrågor, byten, förläningar o. d.
Småningom utsträcktes nu denna vård af jordaregistren till vård
af rikets handlingar i allmänhet<footnote>Såsom <sc>Silfverstolpe</sc> anmärker, s. 315, synes under Eriks tid Göran
Persson såsom kansliets främste man äfven hafva haft handlingarna i förvar.
D. <sup>14</sup>/<sub>11</sub> 1566 skrifver Olof Persson från Stockholm till denne, att han ej kan.
afsända de handlingar, G. P. begärt, förr än nyckeln till kansliet tillställts honom.
När G. P. senast skickade en kansliperson för att hämta handlingar, fanns ingen
annan råd än att låta denne krypa in genom fönstret <i>(Göran Perssons 
brefväxl., RA)</i>.</footnote>. I så måtto uppstod en 
arkivalisk afdelning af kansliet, bestående af Rasmus Ludvigsson med
en eller flera underordnade medhjälpare<footnote><sc>Rosman</sc>, s. 8. — I 1569 års best.reg. <i>(Best.reg., KA)</i> heter det om
Hans Ersson: »är med Rasmus Ludvigsson». I 158S4 års kanslilängd (se ofvan
sid. 206) äro tre kansliförvanter antecknade såsom arbetande »hos Rasmus
Ludvigsson».</footnote>. Själfva termen arkiv
användes dock, så vidt bekant är, icke<footnote>Ännu på 1590-talet sades de med arkivaliska värf sysselsatta 
tjänstemännen vara »vid Rasmus Ludvigssons handlingar» (Mantal bland <i>Kanslihandl.,
Personalförteckn., RA</i>) eller »vid de gamle handlinger» (det af <sc>Westling</sc> 
anförda mantalet).</footnote>, och ordningen var
säkerligen allt annat än god. Då man efter Sigismunds 
tronbestigning blef betänkt på att förekomma, att rikets handlingar
blefve utförda till Polen, befunnos dessa vara alldeles oordnade,
så att de behöfde inventeras och registreras. Dock var det ej
tal om att några särskilda tjänstemän därtill skulle förordnas<footnote><i>SRA</i> III: 168, 450, 456.</footnote>.
Arkivet hade ej ens någon särskild lokal. En del förvarades
någon tid på Vadstena slott<footnote><sc>Rosman</sc>, s. 8.</footnote>, andra aktstycken lågo i själfva
kanslirummet i Stockholm<footnote><i>SRA</i> III: 450, 456.</footnote>, i den kungliga skattkammaren<footnote>Kon. till G. Banér m. fl. <sup>8</sup>/<sub>1</sub> 1587 med upphäfvande af förut afsänd 
befallning, att de skulle öppna »skattkammaren» och taga ut kistorna med riksens
handlingar samt sedan mura igen dörren och försegla den <i>(RR)</i>.</footnote>
och säkerligen äfven annorstädes.


Den i Eriks stora instruktion för kanslern befintliga punkten
om <b>registreringen</b> föreskrifver endast, att registratur och 
protokoll skola hållas, men ger ingen upplysning om den ordning,
som därvid följdes<footnote>P. 7; se bil. II. — Protocollon öfver mindre viktiga bref är fortfarande
ibland, men icke alltid, fogadt till registraturet. — Å titelbladet till 1581—82
års <i>RR</i> hänvisas uttryckligen till »Protocollon på de bref, som föge äre 
vårdendes, som icke äre registreret».</footnote>. Dessutom skulle det emellertid enligt denna
instruktion tillkomma kanslern att låta hålla månadsregister öfver
alla utgående skrifvelser till fogdarne och andra K. M:ts 
undersåtar. Huruvida sådana verkligen kommit till stånd, är icke fullt
klart; några korta anteckningar öfver ankommande och afgående
skrifvelser finnas i behåll, men de äro ytterst fragmentariska för
Eriks tid<footnote><i>AH, RA</i>.</footnote>. Något talrikare äro de utgående diarier, som finnas
från Johans regering<footnote><i>Diarier, utg., RA</i>.</footnote>, och som ungefär synas motsvara 
nyssnämnda månadsregister.

För 1566 har man ett synnerligen utförligt diarium öfver
till kansliet <i>inkomna</i> skrifvelser<footnote>Tryckt i <i>Hist. Handl.</i> VIII.</footnote>. Det är väl sannolikt, att 
sådana blifvit förda äfven för andra år, ehuru med detta enda 
undantag endast fragment blifvit bevarade. Äfven från Johans regering
föreligga endast spridda rester af dylika allmänna ingående 
diarier, från hvilka man har att skilja specialdiarierna öfver 
klagomålssaker<footnote>Se ofvan sid. 214, not 5.</footnote>.

*

Såsom det personliga regementets oumbärligaste verktyg
följde kansliet naturligtvis äfven under denna period, mer eller
mindre fulltaligt, konungen på hans färder och flyttningar mellan
slotten, och dessa voro i allmänhet föga mindre talrika nu än i
konung Gustafs dagar. Krigstillståndet under Eriks regering 
medförde ju i detta afseende extraordinära förhållanden, men
äfven Johan hade lika litet som sina företrädare fast residens i
Stockholm. I 1572 års registratur är intet enda bref dateradt
Stockholm, utan konungen synes under hela detta år hafva
uppehållit sig på olika slott i Götaland, 1580 har han enligt
samma källa residerat i Stockholm blott från 18 juli till början
af okt., året 1586 tillbragte han åter i Götaland, o. s. v. Eriks

instruktion för kanslern ålade denne att sörja för att, när 
konungen befann sig på resa, kansliet alltid inkvarterades i hans
närhet<footnote>Bil. II, p. 12.</footnote>, och så väl under hans som under Johans regering
återfinnes dess personal regelbundet i förteckningarna öfver det
konungen omgifvande hofvet. Kanslibåten omtalas också nu<footnote>Till Peder Jonsson, befallningsman öfver skeppsbygget i Vestervik, att
förfärdiga en kanslibåt, <sup>24</sup>/<sub>1</sub> 1577, <i>RR</i>.</footnote>.

Att Erik och Johan liksom sin fader tagit personlig andel
i kansliets arbete, utarbetandet af skrifvelser och aktstycken,
bör väl ej betviflas. Dock hafva de officiella handlingarna nu
icke i så hög grad som under konung Gustafs tid fått färg af
detta konungens personliga ingripande. Sannolikt inskränkte sig
denne numera i regel till att gifva mer eller mindre utförliga 
föreskrifter om hvad de skulle innehålla.

Enligt Eriks instruktion för kanslern skulle sekreterarne tillse,
att ankommande bref blefve konungen förelagda och erhölle svar,
och kanslern skulle vaka öfver att ej genom deras försumlighet
någon tidsspillan ägde rum; intet bref finge ligga längre än en
månad obesvaradt. Föreskriften har ingått i redogörelsen för
sekreterarnes uppgifter; den upprepas punkt för punkt för de
olika sekreterarne<footnote>Bil. II, p. 3 ff.</footnote>. Dessa blefvo på så sätt ett slags 
föredragande inför konungen med ansvarighet för expeditionens gilla
gång, en hvar inom sitt område. Principen var i sig själf helt
naturlig, men att den sålunda klart och medvetet fastslogs, måste
med hänsyn till kansliets outvecklade tillstånd anses som ett ej
oviktigt organisatoriskt framsteg. Tillämpningen kan ej 
kontrolleras. Den stod naturligtvis i närmaste samband med den 
systematiska arbetsfördelningens upprätthållande.

När konungen gaf befallning om att en skrifvelse eller en
annan handling skulle uppsättas i kansliet, kunde han antingen
själf omedelbart meddela befallningen till kanslitjänstemännen eller
också låta öfverbringa den genom andra personer. Därvid gällde
alls inga bestämda regler. Uppgifterna om dem, som förmedlat
konungens order till kansliet, variera i oändlighet<footnote>De anteckningar om en »relator», som i de utgående diarierna ofta
stå vid redogörelsen för brefvens innehåll, synas vara att fatta såsom notiser
om hvem som å konungens vägnar befallt, att brefven skulle utgå. Namnen
växla beständigt. I diarier för 1573—75 finner man t. ex., förutom sekreterarne,
Johan Bagge, Anders Sigfridsson, Gustaf Banér, Erik Björnsson, Bertil Ifvarsson,
Hog. Bjelke, Sven Lilje (hofjunkare), Anders Keit, Mats Törne (jfr nedan s. 237),
o. s. v. — Om motsvarande förhållanden i de tyska konungarnes (kejsarnes)
kansli jfr <sc>Seeliger</sc>, <i>Hofmeisteramt</i>, s. 97 ff.</footnote>.


Att handlingarnas koncipering i första rummet tillkom 
sekreterarne, uttalas nu bestämdt i instruktionerna från Eriks tid<footnote>I utkastet till kansliordning heter det, att sedan kanslern uppsatt »de
förnämligste argument» för en handling och angifvit »dispositioner» för den
samma, han »skall det sekreter(eren) öfverantvarde, som det skall redigere uti
sitt rätte skick och form». Instr. för kanslerns ämbete är otvetydigt byggd på
samma princip.</footnote>.
De simpla skrifvarne böra således hufvudsakligen hafva varit
använda till renskrifning och andra grofsysslor inom 
kanslitjänsten.

Instruktionen för kanslern innehöll en bestämmelse, att inga
viktigare skrifvelser finge utfärdas från kansliet utan att hafva
underställts konungens slutliga godkännande. Däremot skulle
missiv i ringare ärenden kunna utgå, utan att konungen granskat
dem, men i så fall borde de i stället revideras af kanslern<footnote>Bil. II, p. 10.</footnote>.
Föreskriften återger troligen så till vida gällande praxis, som
konungen väl ej torde hafva vårdat sig om att genomgå den
stora massan af obetydliga handlingar, utan låtit dem utgå på
vederbörande tjänstemäns ansvar.

Säkert är, att endast en del af de kungliga brefven äro af
konungen själf undertecknade. Hans underskrift var alltså icke
ovillkorligen behöflig, för att en i hans namn affattad skrifvelse
skulle blifva giltig. Detta kunde också vinnas enbart genom
sigilleringen. Var det ett <sp>öppet bref</sp>, en kungörelse af ett
eller annat slag — hit höra också alla slags fullmakter och 
förläningsbref —, sattes sigillet under själfva texten efter dateringen<footnote>Formel: »Vi N. N. med Guds nåde . . . göre veterligt . . .»</footnote>.
<sp>Lyckta (slutna) bref</sp> eller <sp>missiver</sp>, vanliga skrifvelser till
viss adressat, blefvo, såsom förstnämnda term antyder, slutna,
förseglade genom själfva sigillet<footnote>Formel: »N. N. Sveriges etc. konung. Vår ynnest . . .»</footnote>.

Sigilleringen var sålunda en akt af stor betydelse, och det
är förvånande, att ännu på denna tid så föga gjordes i Sverige
för att förekomma missbruk af det kungliga sigillet. Eriks 
instruktioner ägna ingen uppmärksamhet åt denna sak. Johans
hofordningsförslag däremot gör, såsom ofvan påpekats, öfverste
sekreteraren i viss mån ansvarig för sigillet, men då något 
öfverstesekreterareämbete aldrig kom till stånd, kunde denna 
bestämmelse ej förverkligas. Först vid Sigismunds tronbestigning visar
sig en klarare uppfattning om betydelsen af sigillets användning
i hertigens och rådets försök att göra kanslern till dess 
förvaltare<footnote>Jfr ofvan s. 185.</footnote>. Sigismund ville, naturligt nog, icke afstå från sin 
kungliga rätt att själf råda däröfver, men lofvade att låta kanslern
jämte de äldsta sekreterarne handhafva det, så ofta denne var
tillstädes<footnote><i>SRA</i> III: 170.</footnote>.

När konungen ej själf underskref brefven, kunde han 
uppdraga åt andra att göra det å hans vägnar. Sådant hade 
förekommit redan under konung Gustafs tid; särskildt finnes, såsom
nämndt<footnote>Jfr ofvan s. 97, not 4.</footnote>, en hel mängd kungliga kvittobref från hans sista år,
som äro underskrifna »Magnus, ex mandato regiæ majestatis
proprio» eller »Magnus, ad mandatum domini regis»<footnote>Jfr Laurentius Andreæ’s underskrift såsom kunglig secretarius, <i>GR</i> I: 132,
134, 140, 146, 150, 174, och de under Pyhys tid af denne ensam eller jämte
andra förtroendemän »ad mandatum domini regis» utfärdade skrifvelserna. —
Om formelns användning i Tyskland under den senare Medeltiden se <sc>Bresslau</sc>,
s. 737; <sc>Sybel</sc> och <sc>Sickel</sc>, <i>Kaiserurkunden</i>, Text, s. 474, 477; <sc>Lindner</sc>, s. 
127—148. Exempel på bref från 1500-talet med denna formel anföras af <sc>Seeliger</sc>,
<i>Erzkanzler</i>, s. 213 ff. Jfr <sc>Seeliger</sc>, <i>Hofmeisteramt</i>, s. 97 ff.</footnote>. Efter
Eriks tronbestigning blef det ganska vanligt, att kungliga 
skrifvelser på detta sätt »ex mandato (ad mandatum) regiæ 
majestatis» undertecknades af en eller annan bland hans omgifning,
ofta af två eller flere personer. Mest är det kanslitjänstemäns
namn, som man sålunda finner under brefven, men ej sällan äfven
andras<footnote>En mängd dylika skrifvelser finnes bland <i>Erik XIV:s koncept, RA</i>, och
<i>Kungl. bref, KA</i>. Endast några exempel må här anföras: ett bref af <sup>22</sup>/<sub>3</sub> 1561,
»ex mandato . . . Georgius Salemontanus (Göran Persson), Rasmus Ludvigsson»,
ett af <sup>2</sup>/<sub>2</sub> 1564, »ad mandatum .. . Magnus Johannis (Måns Jönsson)», ett af
<sup>26</sup>/<sub>7</sub> 1564, underskrifvet af Georgius Salemontanus, Krister Persson, Måns 
Jönsson, ett af <sup>1</sup>/<sub>1</sub> 1562, »Under vårt Kongl. Sekret . . . Gören Fincke, Riddere,
Georgius Salemontanus, Jöns Månsson», ett af sept. 1565 »under . . . sekret
ex mandato . . . Olaus Andreæ Camerarius».</footnote>. Uppdraget kunde tydligen lämnas åt hvem som helst.
Samma praxis fortgick äfven under Johans regering.

Syftet med dessa namnunderskrifter torde väl väsentligen
hafva varit att bevara underrättelse om hvem som var ansvarig
för ett i konungens namn utfärdadt bref, när denne ej hade 
tillfälle att själf genomse och granska det. Detta syfte framträder
ännu tydligare i en kategori af dylika underskrifter, som i viss

mån skiljer sig från de öfriga: anteckningar om den 
kanslitjänsteman, som framburit ett bref för konungen (och på hans 
befallning expedierat det). Här står vederbörande ej egentligen såsom
undertecknare, utan såsom koncipist och expedierande, ehuruväl
ansvaret i grunden synes blifva af ungefär samma art. Det är
under Johans senare år som dylika anteckningar anträffas<footnote>T. ex. »Oluf Sverkelsson hafver detta framburet» (<sup>20</sup>/<sub>1</sub>, <sup>26</sup>/<sub>3</sub> 1590; 
liknande af <sup>28</sup>/<sub>3</sub>, <sup>7</sup>/<sub>5</sub>, <sup>5</sup>/<sub>7</sub> 1590, <sup>4</sup>/<sub>5</sub>, <sup>15</sup>/<sub>5</sub> 1591, <sup>8</sup>/<sub>2</sub>, <sup>18</sup>/<sub>2</sub>, <sup>2</sup>/<sub>3</sub> 1592 — jfr ett bref af
<sup>27</sup>/<sub>1</sub> 1585, <i>Sandb. Saml.</i>, Ä 983, <i>KA</i>), »dette hafver Sifrid Hilmiksson framburet»
(<sup>6</sup>/<sub>5</sub> 1590), »Per Nilsson frambar brefvet» (<sup>2</sup>/<sub>8</sub> 1591), »præsentatum per me
Ambr. Palmbaum» (<sup>23</sup>/<sub>3</sub> samt april 1591), o. s. v. Anteckningen står i nedre
högra hörnet af dokumentet, ibland utefter långsidan. (<i>Johan III:s koncept</i> samt
<i>E. och J. Sparres brefväxl., RA</i>).</footnote>.

Slutligen finnas också exempel på att kungliga bref 
påtecknats endast och allenast med kanslitjänstemännens namn<footnote>Kungl. bref af <sup>10</sup>/<sub>6</sub> 1568, med sigill, påtecknadt »Magnus Johannis, mp»
<i>(Erik XIV:s koncept, RA)</i>, af <sup>11</sup>/<sub>3</sub> 1583 och <sup>19</sup>/<sub>8</sub> 1584: Henrik Matsson, af <sup>25</sup>/<sub>5</sub>
1584: Johannes Henrici, af <sup>7</sup>/<sub>6</sub> 1592: Erik Eriksson <i>(Kungl. bref, KA)</i>. Längre
fram flera dylika bref af hertig Karl med dennes underskrift och därjämte olika
kanslitjänstemäns namnteckning, såsom af <sup>18</sup>/<sub>9</sub> 1594: Erik Eriksson, <sup>3</sup>/<sub>10</sub>: Per
Eriksson, <sup>22</sup>/<sub>10</sub> och <sup>23</sup>/<sub>11</sub>: Mikel Olofsson <i>(Hertig Karls koncept, RA)</i>.</footnote>.
Till sin natur är denna påskrift tvifvelsutan af alldeles samma art
som den i sistföregående fall förekommande, ehuru själfva den
namnet beledsagande frasen bortfallit, förmodligen af rena 
bekvämlighetsskäl. Här har man emellertid det sista 
utvecklingsstadiet på detta område, ett slags utbildad kontrasignation i
samma former som den nutida. Dess åtskillnad från den 
sistnämnda ligger naturligtvis i arten af det ansvar, som den 
konstituerar, ett ansvar endast inför konungen och endast afseende den
expedierade handlingens öfverensstämmelse med dennes 
föreskrifter<footnote>Äfven i Frankrike uppstod kontrasignationen af les secrétaires d’État
först under detta århundrade. <sc>Schmoller</sc>, s. 43; <sc>d’Avenel</sc>, I: 62 f.</footnote>.

Den viktiga grundsatsen hade innan periodens slut nått
sådan stadga, att den vid förhandlingarna om regeringsordningen
år 1594 formulerades såsom regel. Sigismund inryckte i sin 
regeringsordning af juli 1594 en föreskrift, att alla bref, som 
utfärdades af den tillförordnade regeringen, skulle underskrifvas
utom af denna äfven af kanslern eller i dennes frånvaro af 
konungens och rikets sekreterare<footnote><i>SRA</i> III: 479.</footnote>. Ordningen för rikets ämbeten
utvecklade regeln därhän, att vederbörande sekreterare, som 
handlagt ett ärende, alltid skulle underteckna och dessutom kanslern,

då denne var närvarande. Här antyddes också syftet med en
sådan anordning: att förekomma, att sekreterarne sökte skjuta
ansvaret på hvarandra<footnote>»Och på det allt må gå riktigt till och den ene icke hafve orsak att
skjute saken ifrå sig till den andre, skall kanzlern, när han är tillstädes, samt
med sekretereren underskrifve deres namn uti alle bref, som af kanzeliet utgå,
och ju alltid sekretereren, som saken förfordret eller därom befallet hafver.»
<i>AH, RA</i>.</footnote>.

*

I flera afseenden ingrepo Erik XIV:s organiserande ansatser
på ett betydelsefullt sätt i kansliets förhållanden. Genom 
kanslersämbetets återupprättande, genom beställningsformens 
utsträckning till den svenska personalen, genom sekreteraregradens 
afsöndring, genom försöken till planmässig fördelning af arbetet
och noggrann reglering af dess gång inom hvarje särskild 
sektion, — genom allt detta infördes element till en utveckling,
som pekade hän emot ett ordnadt ämbetsverk.

Denna utveckling stannade emellertid i sin begynnelse, 
liksom Eriks öfriga uppslag af liknande art, och Johans regering
medförde sedan snarare tillbakagång än framsteg. Kansliet 
saknade vid århundradets slut i stort sedt ämbetsmässig ordning.
Med undantag för den så föga verksamma kanslersvärdigheten
fanns ej ett enda konsolideradt ämbete. Inom både sekreterares
och skrifvares grad var antalet fullkomligt obestämdt, 
arbetsfördelningen låg ännu i sin linda, inga fasta och begränsade poster
existerade.

*

<table o c>
<td><big>III.</big>
<td><tab>
<td><h2>Kammaren.</h2>
</table>

När titeln <b>öfverste räntmästare</b> visar sig i förteckningen
öfver hertig Eriks svit på den planerade friarefärden till England
år 1560, finnes ingen antydan om dess betydelse. Genom själfva
namnet anknyter sig dock denna värdighet otvetydigt till den
förut förekommande titeln räntmästare, och öfverste räntmästare
bör alltså närmast beteckna en högre funktionär af samma art
som räntmästaren, d. v. s. för uppbörd och utgift af konungens
kontanta inkomster<footnote>Jfr ofvan s. 121 och 133.</footnote>.

Äfven när sedermera Gabriel Kristersson uppträder såsom
faktisk innehafvare af öfverste räntmästarens ämbete, stå till en
början inga närmare upplysningar om detta att vinna<footnote>I det (s. 135, not 3) anförda brefvet af <sup>7</sup>/<sub>4</sub> 1561 säger sig konungen
halva haft för afsikt att låta G. Kristersson resa till herremötet i Arboga, men,
heter det, »kunne vi väl tänke, att uti Stockholm vill nu blifve mycket till att
göre, som för nöden vare vill att beställes skall. Är fördenskull vår gunstige
vilje och begären, att I samt med Lars Fleming ville där kvar förtöfve, efter
som I kunne tänke makt uppå ligger och nödtorften kräfver.» Att det var
kammarärenden, som konungen åsyftade, synes framgå af sammanställningen
med Lars Fleming, som nu var kammarråd (se nedan s. 225). Längre fram
är det såsom ståthållare på Stockholms slott, som herr Gabriel brefväxlar med
konungen (<i>RR</i> <sup>8</sup>/<sub>10</sub>, <sup>10</sup>/<sub>10</sub>, <sup>8</sup>/<sub>11</sub>, <sup>23</sup>/<sub>11</sub> 1561).</footnote>. Först i
hofordningen föreligger en instruktion för det samma.

Enligt denna skulle öfverste räntmästaren öfvervaka hela
riksens uppbörd i penningar och varor och infordra alla 
restantier, vidare draga försorg om de inhemska varornas försäljning
och om inköp af sidengewant, kläde och annat, som för hofvet
samt krigs- och slottsfolket behöfdes, och ändtligen förestå samt
ansvara för aflöningen af hela denna personal<footnote>P. 5 af hofordningens text; se bil. I.</footnote>. Hans åligganden
rörde alltså verkligen uppbörd och utgift, men icke blott i 
penningar, utan ock i varor. De hade alltså fått en något större
utsträckning, än ämbetsnamnet angaf, i det de omfattade ej blott
räntekammaren, utan ock varuadministrationen. Med 
räknekammaren och dess verksamhet hade öfverste räntmästaren däremot
intet att skaffa<footnote>Detta betonades uttryckligen i den ursprungliga redaktionen af 
hofordningen; se noterna till anförda punkt.</footnote>.

Om Gabriel Kristersson vid hofordningens tillkomst ännu
var öfverste räntmästare, är icke klart<footnote>Se anförda punkt i hofordningen, noten om anteckningen i kanten.</footnote>. Att hofregistren af
1561/62 och 1563/64, där titeln latiniserats till tesaurarius 
summus eller öfverste tesaurarius, såsom sådan upptaga Dionysius
Beurreus, är ofvan anmärkt<footnote>Se ofvan s. 141, 146.</footnote>.

Så vidt bekant är, blef dock dennes värdighet endast af
titulär art. Det finnes egentligen endast ett vittnesbörd om att
Beurreus deltagit i finansförvaltningen, och detta framställer honom
såsom kammarråd, ej såsom tesaurarius: det är den räkenskap
han i förstnämnda egenskap fört under ett par månader på
hösten 1563, då han var medlem af den tillförordnade regeringen
i Stockholm<footnote>Jfr ofvan s. 144. Räkenskapen bland <i>RKB, KA</i>.</footnote>.

Tanken på ett ämbete af detta slag var dock icke alldeles
uppgifven. Sannolikt från den senare delen af Eriks regering
föreligger en utförlig instruktion för <sp>öfverste kamererens</sp>
ämbete<footnote>Bland <i>Kameralinstr., RA</i>, i två exemplar, ett skrifvet med samtida stil
och försedt med åtskilliga ändringar och en senare afskrift, som ingår i en
afskriftsamling från 1600-talet, båda utan datum och underskrift. Att 
handingen tillhör Eriks tid, framgår af p. 9, som talar om »H. K. M:ts 
tillkommende drottning och H. K. M:ts högborne syskiene». Som en särskild 
afdelning »om krigssaker» finnes och öfver hufvud taget mycken hänsyn tages till
förhållandena under krigstid, torde den vara tillkommen efter danska krigets
utbrott. Ämbetstiteln tyder möjligen på att den är yngre än 1563/64 års hofreg.,
då ju här den äldre titeln tesaurarius står kvar.</footnote>. Denna titel, som i hofordningen haft en helt annan
betydelse, förbands här med en ämbetsställning, hvilken nära
motsvarade öfverste räntmästarens enligt sagda urkund.

Öfverste kamereren skulle sålunda akta på hela rikets 
uppbörds- och utgiftsväsende och tillse, att utgifterna ej öfverstege
inkomsterna. Utförligt utvecklades hans åligganden i fråga om
uppbördens infordrande samt försäljning och inköp, och 
instruktionen gaf honom i detta sammanhang myndighet att med 
konungens samtycke tillsätta fogdar. Han skulle vidare öfvervaka,

huru slott och gårdar sköttes i alla stycken, förordna om 
dagsverken till nybyggnader, när så behöfdes, och anskaffa 
erforderliga förråd till de orter, där konungen plägade uppehålla sig.
Det borde också tillkomma honom att besörja aflöning af 
personalen vid hofvet och på konungens slott och gårdar, att 
kontrollera utgifterna i räntekammaren, att årligen beräkna och 
förordna om behöfliga leveranser till slotten, bergsbruken o. s. v.
Då krigsmakten droge i fält eller flottan ginge till sjös, skulle
han förordna och instruera proviantmästare och i allmänhet 
ansvara för anskaffningen af alla krigsförnödenheter.

I och för sig är denna instruktion intressant nog på grund
af sin klarhet och utförlighet. Någon praktisk tillämpning däraf
känner man dock icke; någon fungerande öfverste kamerer 
omtalas aldrig. Det nya chefsämbetet för kammaren torde alltså
äfven denna gång hafva stannat på papperet<footnote>I 1563/64 års hofregister omtalas också en »under-tesaurarius», Erik
Berg. Denne var dock faktiskt endast en lägre tjänsteman inom kammaren;
i 1565 års aflön.reg. <i>(RKB, KA)</i> finner man honom bland kamrerarne. I sin
dagbok omtalar kon. Erik upprepade gånger en Engelbert (Andersson) såsom
tesaurarius: <sup>25</sup>/<sub>1</sub>, <sup>26</sup>/<sub>7</sub>, <sup>27</sup>/<sub>7</sub>, <sup>13</sup>/<sub>12</sub>, <sup>23</sup>/<sub>12</sub> 1566, men stundom nämnes denne också
såsom »quæstor»: <sup>1</sup>/<sub>3</sub>, <sup>29</sup>/<sub>3</sub>, <sup>11</sup>/<sub>10</sub>, <sup>25</sup>/<sub>10</sub> 1566. <i>Monum. pol.-eccles.</i>, s. 223, 227,
233 f., 246, 248, 253 f. Förmodligen motsvara båda titlarne det svenska 
räntmästare, »quæstor» måhända äfven det nu förekommande »proviantmästare».
I 1566 års aflöningslängd <i>(RKB)</i> står E. A. bland kamrerarne.</footnote>.

De uppgifter, som enligt instruktionerna skulle tillkomma
det nya ämbetet, upptogos i stället af det gamla, 
<b>kammarrådsämbetet</b>. Detta blef nämligen af Erik återupprättadt.

I början af år 1561 omtalas såsom kammarråd Erik 
Matsson<footnote>I <i>Utg. Diariet</i> för 1561, <i>RA</i>, är för <sup>7</sup>/<sub>3</sub> 1561 antecknad en förläning åt
Erik Matsson, kammarråd, och samma titel erhåller denne i ett kungligt kreditiv
af <sup>9</sup>/<sub>4</sub>, <i>RR</i>. Den är således ojäfaktigt officiell. Kungl. skrifvelser till E. M. i
kammarärenden t. ex. <sup>17</sup>/<sub>9</sub>, <sup>22</sup>/<sub>9</sub>, <sup>9</sup>/<sub>10</sub> 1561, <i>RR</i>.</footnote>, hvilken på 1550-talet varit en af konung Gustafs mest 
betydande medhjälpare inom kammaren, dock aldrig med högre
tjänstetitel än kamrerare, och i slutet af årtiondet tillhört Eriks
hertigliga hofstat<footnote>Jfr ofvan s. 113, not 2. E. M. står i aflön.längderna för Eriks hof
äfven 1559 och 1560, <i>RKB</i>.</footnote>. Det var första gången efter Lars Organistas
fall, som en representant för den lågbördiga skrifvareklassen 
upphöjdes till denna värdighet. Men jämte honom förordnades till
kammarråd äfven en förnämlig man, Lars Fleming, och, när denne
behöfdes för andra uppdrag, i slutet af sept. 1561 Ture Pedersson

(Bjelke) och Bengt Gylta<footnote>Kon. till Gabriel Kristersson och Hans Klasson (ståthållare i 
Stockholm) <sup>26</sup>/<sub>9</sub> 1561: ». . . Efter herr Lars Fleming, som tillförene var förordnet
till kammerråd, nu hafver fått annet till att beställe, hafve vi tillbetrott och
tillskicket herr Ture Persson till Salstad och herr Bengt Gylte till Påtorp till
kammerråd i staden igen». <i>RR</i>. När Lars Fleming förordnades till kammarråd,
har jag icke lyckats utreda. I ett bref till Gustaf Olsson <sup>17</sup>/<sub>5</sub> 1561 <i>(RR)</i> 
nämner konungen, att Fleming jämte E. Matsson fått order att förordna en 
uppbördsskrifvare; vid den tiden torde han alltså hafva varit i ämbetsutöfning.</footnote>, båda adelsmän af framstående släkter.
I 1561/62 års hofregister äro dessa införda såsom »öfverste 
kammerråd», medan Erik Matsson samt Jöns Månsson, äfven denne
en facktjänsteman inom kammaren, stå såsom »kammarråd» af
lägre rang<footnote>Jfr ofvan s. 104 f. — <sc>Forssell</sc>, <i>Historia</i>, I: 118, har Gabriel Kristersson
i st. f. Ture Pedersson. — Egendomligt nog står Erik Matsson i 1561 års 
aflön.-längd <i>(RKB)</i> bland kansliskrifvarne. I reg. på beställningar för 1560—61 
<i>(Hofhandl., RA)</i> är han däremot uppförd i spetsen för kammartjänstemännen, men
någon titel finnes här ej utsatt. Vid tiden för hofordningens tillkomst tillhörde
han kammaren. Se hofordringens text, p. 5, i bil. I.</footnote>.

Ytterligare förändringar inträffade, innan förhållandena på
detta område kommo till stadga. Erik Matsson öfvergick, 
såsom ofvan nämnts, till kansliet<footnote>Han tituleras sekreterare exempelvis i en instr. af <sup>6</sup>/<sub>10</sub> 1563 för Hog.
Bjelke och E. M., <i>RR</i>. Jfr ofvan s. 205.</footnote>, och Jöns Månsson omtalas aldrig
såsom kammarråd. Ture Pedersson och Bengt Gylta användes
under den närmast följande tiden i olika uppdrag, äfven 
diplomatiska<footnote>T. Pedersson befann sig vid tidpunkten för kon:s ofvannämnda bref
om hans utnämning på legation till Danmark (kon. till ståth. i Stockholm <sup>27</sup>/<sub>9</sub>
1561, <i>RR</i>). På våren 1562 sändes han till hertig Magnus att förhandla om
dennes vapentjänst (<i>SRA</i> II: 21), i juni förordnades han till ett beramadt
ständermöte (<i>SRA</i> II: 53), och sedan afgick han åter som sändebud till 
Danmark (bref till honom <sup>27</sup>/<sub>8</sub>, <sup>29</sup>/<sub>9</sub> 1562, <i>RR</i>). Om B. Gylta se <i>SRA</i> II: 52; <sc>C.
Annerstedt</sc>, <i>Grundl. af sv. väldet i Livland</i>, s. 115 f.; <sc>Dalin</sc>, III: 1: 541, 551.
För ingendera förekommer kammarrådstitel.</footnote>, men däremot finner man dem icke alls i kammaren.
Under hösten 1563 var, såsom nämndt, Dionysius Beurreus 
kammarråd. Det äldsta af 1563/64 års hofregister<footnote>Se ofvan s. 145.</footnote> har under 
rubriken »öfverkammerråd» haft först Jakob Tursson, den samme
som under Gustaf I:s regering en kortare tid beklädde denna
post, men dennes namn är öfverkorsadt och ersatt af tvenne
alternativa, Henrik Klasson <i>eller</i> Peder Brahe<footnote>»Herr Henrik Klasson och i hans stad grefve Peder.»</footnote>, och i det andra
registret äro dessa i sin ordning strukna och Bengt Gylta införd
i stället. Han ingår äfven i det tredje registret. De upprepade
ändringarna torde bero på att man vid registrens uppgörande
egentligen icke hade klart för sig, hvem som skulle anses såsom
ämbetets innehafvare, och detta har följaktligen vid den tiden
sannolikt ej varit i utöfning. Under loppet af 1564 synes 
emellertid B. Gylta hafva öfvertagit det<footnote>Ett kungligt förläningsbref af <sup>21</sup>/<sub>11</sub> är adresseradt till K. M:ts öfverste
kammerråd Bengt Gylta (<i>Sandb. Saml.</i>, Ä 2167, <i>KA</i>). — På våren 1564 synes
B. Gylta hafva haft att göra med härens aflöning; <sup>14</sup>/<sub>4</sub> skrifver kon. till honom
att betala de tyska knektarne i Västergötland deras sold, <i>RR</i>.</footnote>, och följande år befinner
denne sig i full verksamhet.

I de tre hofregistren af 1563/64 ingick äfven ett 
»underkammerråd», Olof Andersson, en efterföljare tydligen till Erik
Matsson och Jöns Månsson. Denne står dock i andra längder
bland kamrerare eller kammarskrifvare<footnote><i>RKB</i> 1564 ff. år.</footnote> och förde veterligen ej
kammarrådstitel.

Bengt Gyltas tjänstgöring blef af ungefär samma art som
Nils Pederssons på konung Gustafs tid. Den var ingalunda 
inskränkt till räknekammaren, utan omfattade ledningen af hela
rikets finansförvaltning, dess uppbörd och utgift och allt hvad
därmed stod i samband. Äfven det område, som man ämnat
afskilja för öfverste räntmästaren eller kamereren, föll alltså i
praxis under kammarrådets ämbetsutöfning<footnote>En mängd skrifvelser till och från B. Gylta föreligga i tvänne 
samlingar, <i>Koncept af kammartjänstemän</i>, från 1565 och 1566, och <i>Skrifvelser till
o. från kammarråd o. kamrerare</i>, från 1560- och 1580-talen, <i>KA</i>. I öfrigt
kan jämföras instruktionen för den tillförordnade regeringen i Stockholm af
aug. 1565, <i>Sk. H.</i> XXVII: 81, 121, 136, 139, 142. — Den här, s. 142, omtalade
särskilda ordningen för kammarsakernas förhörande har jag icke anträffat.</footnote>.

Någon ny förändring inom kammarrådsämbetet är icke
känd under Eriks regering. Bengt Gylta synes hafva 
kvarstått på sin post. Åtskilliga gånger ådrog han sig visserligen
konungens missnöje, och i början af år 1567 blef han till och
med af Göran Persson anklagad inför den kungliga nämnden
samt af denna förklarad skyldig, men togs åter till nåder<footnote>Eriks dagbok <sup>4</sup>/<sub>11</sub> 1566: »Pollicitus est dominus Benedictus Gyltæ
magister rationum (= räknemästare? jfr ofvan s. 61, 65 f.) emendationem»;
<i>Monum. pot.-eccles.</i>, s. 249. Om anklagelsen inför nämnden och dennas dom
se <i>Erik XIV:s nämnds dombok</i> f. <sup>24</sup>/<sub>1</sub> 1567, s. 291. D. <sup>3</sup>/<sub>2</sub> 1567 har Erik i sin
dagbok antecknat: »Condonavi secunda vice Benedicto Gyltæ sua delicta ea
ratione, ut se emendaretur. (<i>U. U. B:s handskriftsaml.</i>, E. 281). Ett odateradt
koncept till förpliktelsebref för denne att vara konungen trogen tillhör 
förmodligen samma tid (<i>AH, RA</i>).</footnote>. I

aug. 1567 lät han åt sig inreda ett särskildt rum invid 
räknekammaren på Stockholms slott<footnote>I <i>Sandb. saml.</i>, Ä 2195, <i>KA</i>, finnes en anteckning för <sup>26</sup>/<sub>8</sub> 1567 ur
Stockholms byggnadsräkning om utbetalning »till att bygga en kammare åt
herr Bengt Gylta bredevid räknekammaren».</footnote>; han var alltså då i tjänstgöring.

Efter tronskiftet förspörjes till en början intet om att B.
Gylta arbetat i kammaren. Däremot användes han af Johan i
andra uppdrag; bl. a. var han en af underhandlarne med 
Danmark sommaren 1569, och ett år senare deltog han i den 
långvariga fredskongressen i Stettin<footnote><sc>Westling</sc>, <i>Sjuårskriget</i>, s. 212, 217, 231, 254.</footnote>. I stället uppträder år 1569
Isak Nilsson (Banér) såsom kammarråd<footnote>Donation för Isak Nilsson, kammarråd, <sup>30</sup>/<sub>3</sub> 1569, <i>Kongl. bref, KA;</i>
kvitto af honom i <i>Sandb. Saml.</i>, Ä 2203, <i>KA</i>.</footnote>.

Något senare finner man emellertid Bengt Gylta såsom
innehafvare af en ny ämbetstitel, som äfven den hör till 
kammaren: han nämnes (riksens) <b>öfverste skattmästare</b><footnote>Så i ratifikationen på Stettinertraktaten samt konfirmationen på Lübecks
privilegier, båda af <sup>24</sup>/<sub>2</sub> 1571 (<i>Sveriges Traktater</i> IV: 411, 431), i fullmakter af
<sup>15</sup>/<sub>6</sub> och <sup>27</sup>/<sub>6</sub> 1571, <i>RR</i>, o. s. v. Under föregående år har jag icke anträffat
titeln. Måhända erhöll Gylta den först efter sin återkomst från 
fredskongressen. — I en längre fram uppsatt förteckning på dem, som varit kammarråd
under Johans tid, nämnes B. Gylta bland dessa (se nedan s. 231, not 1). Det är ju
möjligt, att han verkligen varit kammarråd, innan han fick skattmästares titel,
men sannolikare förefaller, att det just var hans med sistnämnda titel förbundna
ställning inom kammaren, som åsyftades, när han upptogs i förteckningen.
Såsom nedan skall visas, synes denna i realiteten icke hafva kommit att 
skarpare skilja sig från kammarrådsämbetet.</footnote>. Det kan
ej vara något tvifvel om denna titels ursprung och innebörd.
Den är endast en ny försvenskning af den latinska tesaurarius
summus, ett nytt namn för samma värdighet, som under Erik
XIV:s tid blifvit kallad öfverste räntmästare eller öfverste kamerer.

Det ofvannämnda hofordningsförslaget från början af Johans
regering, som upptar ämbetet under den latinska titeln, 
tesaurarius, bygger också instruktionen för denna värdighet på alldeles
samma principer som motsvarande aktstycken från Eriks tid.
Endast uppbörd och utgift lägger det under tesaurarius. 
Ledningen af kamrerares och kammarskrifvares räknearbete åter,
alltså räknekammaren, öfverlämnas åt öfverste kammerråd<footnote>Jfr ofvan s. 158. — I instruktionen för konungens öfverste kammerråd
omtalas en »kammerordning» angående kamrerares och kammarskrifvares arbete.
Någon ny sådan ordning har jag emellertid icke funnit. — <sc>Dalin</sc> (III: 2: 26 f.)
talar om en kammarordning från 1570, men den handling, för hvilken han
redogör, är af yngre datum — en instr. för kammarråd från Johans sista år.
Se nedan s. 232 f.</footnote>. 
Såsom synes, går åtskillnaden mellan två ledande kammarämbeten
med olika uppgifter igen äfven i detta organisationsförslag.

Huru förhållandena faktiskt gestaltat sig, är icke lätt att
säga. Om kammarförvaltningen under denna tid finnas endast
sparsamma underrättelser.

Då den stora hjälpskatten till Elfsborgs lösen skulle 
indrifvas, erhöll Bengt Gylta till en början icke på något sätt
ledningen af denna administration i dess helhet, ehuru den väl
borde hafva hört till hans ämbete, utan han förordnades endast
att förestå ifrågavarande anstalter i sitt lagmansdöme, 
Västmanland och Dalarne, medan andra förtroendemän fingo samma 
uppdrag i öfriga landskap<footnote><i>SRA</i> II: 429 f.</footnote>. Några månader senare mottog han dock
order att afresa till Elfsborg med de ditintills samlade medlen<footnote><i>RR</i> <sup>16</sup>/<sub>6</sub> 1571. Jfr fullmakt för honom att vederkänna Elfsborg under
Sverige, dat. <sup>27</sup>/<sub>7</sub>.</footnote>,
och ungefär samtidigt ser man honom leda uppbörden öfver hela
landet af hvad som ännu resterade<footnote>Fullmakter af <sup>21</sup>/<sub>6</sub> för uppfordring af återstående sölfskatt, som skulle
inlevereras till Stockholm eller den plats Bengt Gylta angaf, <i>RR</i>.</footnote>. Då sedan konungen med
hofvet slog sig ned i Kalmar och räknekammaren dit förlades<footnote>Jfr nedan s. 240.</footnote>,
följde B. Gylta icke med. Han fick begifva sig till Stockholm
för att inträda i slottslofven därstädes<footnote>Till B. Gylta <sup>23</sup>/<sub>9</sub> 1571, <i>RR, Suppl</i>.</footnote>. Under denna sin 
tjänstgöring mottog han visserligen någon gång befallningar från 
konungen rörande disposition af i Stockholm befintliga medel<footnote>Till B. Gylta och Olof Knutsson <sup>2</sup>/<sub>10</sub>, <sup>11</sup>/<sub>12</sub> 1571, <sup>1</sup>/<sub>1</sub> 1572, <i>RR</i>.</footnote>,
men hans skattmästarevärdighet omnämndes därvid aldrig, och
de flesta skrifvelserna i dylika ärenden ställdes till ståthållarne
gemensamt<footnote>D. <sup>26</sup>/<sub>10</sub>, <sup>27</sup>/<sub>10</sub>, <sup>15</sup>/<sub>11</sub> 1571, <sup>20</sup>/<sub>3</sub>, <sup>22</sup>/<sub>3</sub>, <sup>10</sup>/<sub>4</sub> 1572, <i>RR;</i> se för öfrigt <i>Ståth:s
på Sthlm brefväxl., RA</i>.</footnote>. I maj 1572 entledigades han från posten i 
Stockholm, men för att användas i en diplomatisk beskickning<footnote>Till B. G. <sup>6</sup>/<sub>5</sub> 1572, <i>RR</i>.</footnote>. I
början af 1573 synes han åter hafva fått uppsikt öfver 
sölfskattens uppbörd<footnote>Till B. G. <sup>5</sup>/<sub>2</sub> 1573, att tillhålla fogdarne att uppbära sölfskatten, <i>RR</i>.</footnote>, och när vid denna tid rådet öfverlade om en
förbättring af rikets räkenskapsväsen, nämndes B. Gylta i spetsen
för dem, som skulle förestå revisionsarbetet i räknekammaren<footnote>Rådslag jan.—febr. 1573, <i>SRA</i> II: 454.</footnote>.
Här gjordes alltså ingen skillnad mellan skattmästarens och

kammarrådens ämbetsuppgifter. Någon påföljd af detta förslag
känner man emellertid icke, och B. Gylta framträder lika litet i
den ena som i den andra grenen af kammarförvaltningen mera
än förr. I aug. 1573 kallades han att afgå på en legation till
Danmark<footnote>Till B. G. <sup>11</sup>/<sub>8</sub> 1573, <i>Johan III:s koncept, RA</i>.</footnote>. I början af 1574 begaf han sig till sitt 
lagmansdöme, utan att någon tjänstgöring i kammarärenden sattes i
fråga<footnote>Till B. Gylta <sup>27</sup>/<sub>1</sub> 1574. Kon. säger sig »förnimme», att B. G. ämnar
sig upp i Dalarne för att hålla lagmansting, och ålägger honom att förmana
allmogen till trohet samt inspektera bergverken. <i>RR</i>.</footnote>. Ej långt därefter, i december 1574, dog B. Gylta<footnote><sc>Stiernman</sc>, <i>Höfdingaminne</i>, I: 27.</footnote>, och
någon ny skattmästare utnämndes icke.

Af allt att döma synes således skattmästareämbetet hafva
antagit samma karakter af öfvervägande titulär hederspost, som
utmärker de andra höga ämbetena vid denna tid. Med hänsyn
därtill är det lätt förklarligt, att konungen efter Bengt Gyltas
död ej besatte det på nytt.

Om <b>kammarrådet</b> hafva källorna ännu mindre att förmäla.
Rådslaget af 1573 upptog såsom ledare af arbetet i 
räknekammaren vid Bengt Gyltas sida Isak Nilsson samt Anders 
Sigfridsson Rålamb. Den förre torde alltså vid denna tid fortfarande
hafva varit kammarråd, och den senare hade antingen redan 
erhållit samma värdighet eller föreslogs genom rådslaget till 
densamma. År 1574 innehade han den, såsom framgår af ett par
skrifvelser, hvari han tituleras kammarråd<footnote>Af <sup>18</sup>/<sub>5</sub> och <sup>9</sup>/<sub>11</sub> 1574, bland <i>Skrifvelser t. sekret. o. kamrerare, RA;</i>
den senare tryckt <i>SRA</i> II: 507.</footnote>. Men om hans 
ämbetsverksamhet är intet bekant, och det samma gäller Isak 
Nilssons. Det kan ej ens afgöras, huru länge de båda kammarråden
stått kvar. Att döma däraf, att i rådets organisationsförslag af
mars 1575 rubriken kammarråd lämnades tom, förefaller det 
sannolikt, att ämbetet vid den tiden ej längre hade någon innehafvare<footnote>Se ofvan s. 167.</footnote>.

Visst är, att i början af 1580-talet inga kammarråd funnos.
År 1582 inlämnade nämligen tjänstemännen i räknekammaren till
riksrådet en supplik<footnote>Kopia af den supplicatz, som på det året 82 blef uti Upsala antvardat
dem, som på den tiden vore riksens råd, <i>Sandb. saml.</i>, Ä 2240, <i>KA</i>.</footnote>, hvari de bittert beklagade sig öfver 
kammarens bedröfliga tillstånd och särskildt däröfver, att numera
inga kammarråd förestodo den samma, samt anhöllo om 
riksrådets medverkan till att sådana ämbetsmän måtte tillsättas. De
synas till och med hafva uppsatt en förteckning på personer,
som voro lämpliga till denna post<footnote>Bland <i>HRK, KA,</i> finnes ett aktstycke, som är odateradt, men torde
höra tillsammans med sagda supplik. Det börjas med en förteckning på de
män, som »varit för kammerråd, kamererer och kammerskrifvere brukede,
sedan K. M:t . . . är kommen till den kongl. regeringen här i Sverige», och
sedan följer förslag på de herrar, som »man akter nyttige och tjänlige vare,
att de för kammerråd brukes måtte», och på några män af skrifvareklassen
»till kamererer och eljest att brukes uti kammeren».</footnote>.

Suppliken, som i och för sig är ett talande vittnesbörd om
det bedröfliga tillståndet inom statsstyrelsen, vetes icke hafva
föranledt någon åtgärd vare sig af rådet eller konungen. Några
kammarråd tillsattes således icke. Först tre år senare, år 1585,
finner man åtgärder i detta syfte.

I de stora rådslagen af mars 1585 berörde rådet flerestädes
äfven kammarförvaltningen och hemställde bland annat, att tvenne
förståndige och förnäme adelsmän skulle förordnas att hafva 
inseende med myntet och andra kammarsaker. De till rådslagen
hörande namnlistorna upptaga också två kammarråd, Ture 
Nilsson Bjelke och Göran Posse<footnote>Jfr ofvan s. 171 f.</footnote>. Men först ett år senare kom
konungen sig för med utnämningen, och denna gällde då, så vidt
bekant är, endast Ture Bjelke. Nu förbands också med 
kammarrådsvärdigheten den efter Bengt Gyltas död ej använda titeln
skattmästare. Ture Bjelke förordnades till <sp>riksens öfverste
skattmäster och kammerråd</sp><footnote>Till Ture Bjelke <sup>14</sup>/<sub>4</sub> 1586: »Efter det vi nu uti någre år icke hafve
haft någen riksens öfverste skattmäster och kammerråd, därföre vele vi nu 
betro Eder om samme ämbete.» <i>Bjelkesaml., RA</i>. Best.reg för 1587 (<i>Rosenbl.
saml.</i>, III, <i>KA</i>) har anteckning: »Herr Ture Bjelkes beställning, kammarråd,
datum d. 9 martii anno 86, skall begynnes d. 20 juli anno 85.» Redan i en
instr. för fredsunderhandlingarna med Ryssland, dat. <sup>12</sup>/<sub>4</sub> 1586, nämnes Ture
Bjelke såsom kammarråd (<i>Sk. H.</i> XXXVIII: 43).</footnote>.

Vid tiden för utnämningen befann sig Ture Bjelke i Lifland,
efter att såsom svenskt sändebud hafva deltagit i 
fredsförhandlingarna med Ryssland<footnote>Jfr ofvan s. 174.</footnote>. Karakteristiskt nog följde med 
underrättelsen om hans nya värdighet ingen befallning att återvända
till Sverige för att träda i utöfning däraf. Konungen ålade 
honom endast att själf eller genom bud och bref infordra en i
Finland och Lifland pålagd gärd, men förutsatte för öfrigt 
tydligen, att han skulle stanna där ute tills vidare för att fullborda
sitt diplomatiska värf<footnote>D. <sup>13</sup>/<sub>4</sub> 1586 gafs order till Ture Bjelke och de öfriga kommissarierna
att stanna i Lifland och till sommaren träda i ny underhandling med ryska
sändebud. <i>Bjelkesaml., RA</i>.</footnote>.

Först längre fram återkom Ture Bjelke till Sverige. I ett 
kungligt bref från slutet af juli talas om en handling, som han upprättat i
sin egenskap af kammarråd<footnote>Till William Wudd, <sup>29</sup>/<sub>7</sub> 1586, <i>RR</i>.</footnote>, men i öfrigt föreligga, så vidt 
bekant är, inga spår af någon hans tjänstgöring från sommaren eller
hösten. I nov. eller början af dec. infann han sig emellertid på
konungens kallelse vid hofvet<footnote>Kallelsebrefvet är dat. <sup>7</sup>/<sub>11</sub> och enl. anteckning på baksidan »bekommet
på Forsa» <sup>10</sup>/<sub>11</sub> (<i>Bjelkesaml.</i>). Först <sup>10</sup>/<sub>12</sub> står han i veckolängden öfver hofvets
utspisning (se ofvan s. 175, not 2).</footnote>. Sedan stannade han där under
förra delen af 1587 och bör väl då hafva utöfvat sitt ämbete,
ehuru därom intet förmäles<footnote>Han står i veckoregistren från <sup>10</sup>/<sub>12</sub> 1586 till <sup>11</sup>/<sub>2</sub> 1587 äfvensom i 
mantalen af <sup>1</sup>/<sub>3</sub> och <sup>1</sup>/<sub>5</sub>. (Jfr ofvan s. 175, not 2). I juni sändes han i konungens ärenden
till hertig Karl, <i>SRA</i> II: 803.</footnote>. Men då Sigismund i september
afreste till Polen, tillhörde han dennes svit och återvände först
på sommaren 1588 till Sverige<footnote>Ännu <sup>7</sup>/<sub>5</sub> affärdar kon. till honom och G. Banér en skrifvelse, 
innehållande uppdrag i fråga om lifländska förhållanden. <i>Bjelkesaml.</i> — Han är
införd såsom kammarråd i 1588 års best.reg. (<i>KA</i>), men i kanten står en 
anteckning: »är i Poland».</footnote>. Sedan synes ej vidare någon
fast tjänstgöring i kammaren hafva kommit i fråga. Det finnes
en hel serie kungliga skrifvelser till honom, daterade aug.—dec.
1588; de innehålla kallelser till rådplägningar af tillfällig art,
men någon hänsyftning på Ture Bjelkes ämbetsställning 
förekommer aldrig, och, hvad som ej är minst belysande: denne
har regelbundet mottagit dessa skrifvelser på sin gård Forsa, där
han alltså hufvudsakligen uppehöll sig<footnote>Bref af <sup>8</sup>/<sub>8</sub>, <sup>3</sup>/<sub>10</sub>, <sup>27</sup>/<sub>10</sub>, <sup>18</sup>/<sub>11</sub>, <sup>1</sup>/<sub>12</sub> 1588, alla med anteckning: »bekommet
på Forsa». Titeln i adressen är fortfarande »öfverste skattmäster och 
kammerråd». <i>Bjelkesaml.</i></footnote>.

Då Ture Bjelke efter mötet i Reval föll i onåd, förlorade
han naturligtvis jämte rådsvärdigheten äfven sitt ämbete såsom
skattmästare och kammarråd. Behofvet af organ för kammarens
ledning gjorde sig emellertid åter gällande. Konungen synes
hafva beslutit sig för att utnämna ett par riksråd till 
kammarråd — skattmästaretiteln nämnes icke — och lät, troligen år
1590, för dessa blifvande ämbetsmäns förvaltning uppsätta en

synnerligen utförlig instruktion, som ännu finnes i behåll<footnote>»Instruktion och rättilse, som vi Johan . . . hafve gifvit våre älskelige
trogne män riks- och kammerråd, de ädle och välborne herr . . . (tomrum i
manuskriptet) i befallning, actum Holmiæ». Som i handlingen åberopas 
förhållanden i Finland »uti näst förledne åren, medan stilleståndet varit hafver»,
synes den ej vara äldre än 1590, då stilleståndet utgick. Instr. börjar: »Efter
att här hafver nu uti månge år intet rikskammerråd varit . . .» 
<i>Kameral-instr., RA</i>.</footnote>. Den
ställer hela rikets finansväsen under kammarrådens ledning. Dessa
skulle kontrollera, att konungens mandat blefve efterlefda, bevaka
kronans rätt i jordabyten, skattläggning och skattejämkning, 
utkräfva alla resterande gärder och pålagor af adeln, förestå alla
inköp och aflöningar och hålla räfst med dem, som slagit under
sig större underhåll, än de haft rätt till, hafva makt att afsätta
odugliga fogdar, anskaffa behöflig personal till räknekammaren
och själfva där dagligen tjänstgöra, så att intet besked därifrån
utlämnades utan deras samtycke och underskrift, o. s. v.

Det är mycket ovisst, om några kammarråd verkligen blefvo
tillsatta. Uppgifter finnas, att Göran Knutsson Posse nu, år 1590,
skulle erhållit denna värdighet, hvartill han redan 1585 varit 
föreslagen<footnote><sc>Anrep</sc>. — Det fanns två män med namnet Göran Posse, Göran 
Knutsson och Göran Nilsson. Bilagorna till 1585 års rådslag (se ofvan s. 171, not
3) hafva endast namnet Göran Posse, utan att angifva, hvilkendera af dessa
två som åsyftades, men allt talar för att det var Göran Knutsson, som sedan
flera år tillhört hofvet.</footnote>, och att Kristiern Gabrielsson (Oxenstjerna) år 1591 varit
skattmästare<footnote>Anteckning i <i>Sandb. saml.</i>, Ä 2263, <i>KA</i>, att Kr. Gabrielsson omtalas
med denna titel i ett kungligt bref af <sup>26</sup>/<sub>2</sub> 1591.</footnote>, men de äro ej närmare bestyrkta. Någon 
ämbetsverksamhet af dessa män skönjes icke.

Efter Johans död och Sigismunds ankomst till Sverige blef
det redan under dennes första förhandlingar med hertig Karl
och rådet, i okt. 1593, tal om att kammarråd borde utnämnas<footnote>I hertig Karls <sup>23</sup>/<sub>10</sub> aflåtna förslag till svar på den framställning, som
konungen <sup>3</sup>/<sub>10</sub> gjort till rådet (<i>SRA</i> III: 166 f.), yrkades bl. a., att »K. M:t
ville förordne två af riksens råd, som för kammerråd måtte brukede blifve».
Enligt en redaktion skulle ett dylikt yrkande hafva förekommit redan i 
hertigens och rådets punkter af <sup>3</sup>/<sub>10</sub>; här talas om att »någre till riksens skattmäster
och kammerråd förordnes måtte». <i>SRA</i> III: 168.</footnote>.
Detta skedde emellertid tills vidare icke. Vid öfverläggningarna
om regeringsordningen kom frågan upp igen. I hertig Karls
förslag ingick, att konungen skulle tillsätta en skattmästare, som
med biträde af tvenne riksråd skulle hafva rikets regalier och
skatt om händer, samt två kammarråd, som jämte kamrerarne

skulle förestå riksens uppbörd och ränta och göra räkenskap 
därför<footnote>a. a., s. 450 f. — Det framgår ej af förslaget, huruvida de två 
kammarråden skulle vara de samma riksråd, som hade att biträda skattmästaren.</footnote>. Hertigen skiljer sålunda mellan de två ämbetena. 
Riksrådet åter sammanförde skattmästare och kammarråd till en
enhetlig myndighet i spetsen för hela kammarförvaltningen<footnote>a. a., s. 456 f. Äfven Erik Sparre upptog i sitt utdrag af 
Kalmarstadgarna »kammarrådet och skattmästeren» (s. 246), ehuru i dessa endast talas
om »camerarii» och »quæstores». Se ofvan s. 178, not 1.</footnote>.
Sigismunds förslag slutligen äfvensom den af honom i juli 
fastställda regeringsordningen upptogo endast kammarråd och 
innehöllo vida noggrannare bestämmelser om förvaltningens ordning
än de förutnämnda projekten<footnote>a. a., s. 467 f., 481 f.</footnote>. Dessa bestämmelser voro i 
ordningen för rikets ämbeten utarbetade till en vidlyftig instruktion
i tio punkter. Slutet blef, att ehuru ingen fullständig 
regeringsordning kom till stånd, Sigismund dock d. 29 juli utnämnde Gustaf
Gabrielsson (Oxenstjerna) och Göran Posse till kammarråd samt
utfärdade nyssnämnda instruktion såsom en särskild förordning
för deras ämbetsutöfning<footnote><i>Instr. C. F.</i>, s. 18—22. Sigismunds diarium (<i>Diarier, Utg., RA</i>) har
för 29/7 anteckningar om både »ordningen» och »lyckt bref till G. Gabrielsson
och G. Posse om kammerrådsämbete». Bland <i>Sigismunds koncept, RA</i>, finnes
ett koncept till kammarrådsfullmakt, dat. <sup>12</sup>/<sub>7</sub>. Här har ursprungligen tomrum
varit lämnadt för namnen, men sedan hafva de ofvan anförda blifvit insatta.</footnote>.

Skattmästareämbetet lämnades sålunda alldeles å sido vid
finansförvaltningens ordnande för den nya regimen, och äfven i
de förslag, där det fått plats, voro icke några egentliga 
förvaltningsuppgifter af själfständig art därmed förbundna. Detta 
bestyrker, att värdigheten ännu icke erhållit någon större praktisk
betydelse. Kammarrådsämbetet ensamt befanns tillräckligt för
hela finansförvaltningens ledning. Den nya instruktionen 
utvecklade rätt utförligt en mängd praktiskt-administrativa uppgifter,
som på häfdvunnet sätt härunder inbegrepos, men innehöll i
fråga om själfva ordningen för kammarrådens ämbetsverksamhet
intet nytt.

*

Titeln <b>kamrerare</b> inskränktes inom kort till 
räknekammaren, därigenom att den upphörde att brukas för räntekammarens
föreståndare, som numera regelbundet benämndes räntmästare.
Eriks regering utgjorde i detta afseende en öfvergångsperiod;

räntmästare-titeln vann småningom burskap för tjänstemännen i
räntekammaren<footnote>I 1561 års aflöningslängd (<i>RKB, KA</i>) står räntekammarens 
föreståndare, J. Eriksson, ännu uppförd som »kamrerare», ehuru han i till honom
ställda kvittenser stundom får heta räntmästare (<i>Kvittensreg., KA</i>), men i 
följande längder af detta slag, för 1562, 1564—1566, 1568 är »räntmästare» alltid
en särskild rubrik (<i>RKB</i>). På samma sätt blir titeln räntmästare allt mera
öfvervägande i kvittenserna.</footnote>, men krigstillståndet framkallade åtskilliga 
extraordinära poster och uppdrag för härens aflöning, förnödenheters
anskaffande o. s. v., hvilkas innehafvare ännu ofta synas hafva
fått heta kamrerare<footnote>Om Engelbert Anderssons titlar »tesaurarius», »quæstor» och 
kamrerare se ofvan s. 225, not 1. Eskil Jönsson, som synes hafva haft något att
göra med krigskassan (se nedan s. 242, not 4) står i samtliga längder 1565—68
bland räntmästarne. — En »nummulator», som omtalas i Eriks dagbok <sup>10</sup>/<sub>11</sub> 1566,
(<i>Monum. pol.-eccles.</i>, s. 250) var tydligen kassatjänsteman vid själfva hären.</footnote>. Under Johans tid fixeras titulaturen 
definitivt i angifna riktning.

Samtidigt utpräglades skillnaden mellan kamrerare och 
<b>kammarskrifvare</b> i nära motsvarighet till den mellan sekreterare och
kansliskrifvare. Kamrerare blef en begränsad högre grad inom
räknekammaren<footnote>I 1561 års aflön.längd stå såsom »kamrerare» tjänstemännen i 
räntekammaren, men i den för 1562, där en rubrik räntmästare tillkommit, äro
»kamrerarne» tydligen de främste tjänstemännen i räknekammaren. Sedan skiljes
i alla register redan under Eriks tid mellan kamrerare och kammarskrifvare,
med undantag endast för det af år 1564. — Samma förhållande råder sedan
under Johans tid. — Såsom belysande exempel på att skillnaden mellan 
kamrerare och kammarskrifvare nu gjorde sig bestämdt gällande kan anföras ett
uttalande af kammarskrifvaren Hans Hansson från år 1582. Denne skrifver <sup>12</sup>/<sub>7</sub>
1582 till en fogde om åtskilliga kammarärenden, men, heter det, endast i form
af ett »råd», ej en befallning, »emedan jag intet kamererers ämbete hafver mig
påtagit». <i>1582—83 års koncept, KA;</i> jfr nedan s. 237.</footnote>.

År 1562 aflönades ur räntekammaren 3 kamrerare och 24
kammarskrifvare samt 13 djäknar och läredrängar<footnote>J. Erikssons utg.reg., <i>RKB</i>. — Registret för 1561 har 3 kamrerare och
15 kammarskrifvare; såsom nyss är anmärkt, står emellertid rubriken 
»kamrerare» här i sin äldre betydelse och omfattar tjänstemännen i räntekammaren,
ej de ledande inom räknekammaren.</footnote>. Här så väl
som i kansliet hade således den kontanta aflöningsformen 
utsträckts äfven till de mera framstående tjänstemännen<footnote>Jfr ofvan s. 111 och 204.</footnote>. Tre år
senare, 1565, upptar ett löneregister 5 kamrerare och 26 
kammarskrifvare äfvensom 10 läredrängar och 10 »nyantagne», och 1566
finner man i motsvarande längd 6 kamrerare, 22 skrifvare och

14 läredrängar<footnote>Kon. Erik XIV:s hoffolks halfårslön, ingång, för 1565 och 1566, <i>RKB</i>.</footnote>. Johan III hade till en början en lika talrik
kammarpersonal som föregångaren; lönelistan för 1571—1572
upptar 5 kamrerare och 21 kammarskrifvare med 9 läredrängar.
Sedan inträder någon minskning; 1576 finner man 4 kamrerare
och 15 skrifvare, 1579 3 af den förra och 19 af den senare 
graden samt 3 läredrängar<footnote>Längderna på löningen 1571—72, Hoflöningen 1576, Eskil Jönssons
räkenskap 1579, <i>RKB</i>.</footnote>. År 1582 klagade kammartjänstemännen 
själfva i sin inlaga till rådet<footnote>Jfr ofvan s. 230.</footnote>, att i kammaren då ej funnes
mer än 8 eller 10 arbetsdugliga män, medan man förut, såsom
det hette, plägat hafva 3 à 4 kamrerare och 40 eller flera 
kammarskrifvare, de nyantagna oräknade. Öfverdriften i denna 
uppgift om skrifvarnes talrikhet i äldre tider är uppenbar, och 
aflöningsregistren synas ådagalägga, att kammaren vid 
ifrågavarande tidpunkt åtminstone kvantitativt ej var så illa försedd
med arbetskrafter, som supplikanterna läto påskina. För 1581
upptaga dessa register 3 kamrerare och 15 kammarskrifvare samt
ej mindre än 16 läredrängar, för 1582 3 kamrerare, 21 skrifvare
och 15 läredrängar. Under följande år stiger antalet ytterligare:
1586 aflönade räntmästaren 4 kamrerare och 29 kammarskrifvare,
1591 sammanlagdt ända till 54 tjänstemän i räknekammaren, af
hvilka minst 5 torde vara att räkna som kamrerare<footnote>Eskil Jönssons reg., <i>RKB</i>. Längderna för 1582 ff. år hafva den 
sammanfattande rubriken kamrerare och kammarskrifvare, men dessa grader äro
skilda åt i andra handlingar, så 1586 i det ofvan (s. 175, not 2.) anförda mantalet
för hofförtäringen, 1591 i ett mantal på månadspenningar, <i>RKB</i>.</footnote>.

Huru de mest framstående af kammarens tjänstemän i 
likhet med kansliets efter Erik XIV:s tronbestigning erhöllo 
beställningar, är förut påpekadt. I början af Johans regering var
det nästan uteslutande kamrerare, som kommo i åtnjutande af
sådana; 1571 och 1572 års beställningsregister<footnote><i>Hofhandl., RA</i>.</footnote> upptaga blott
en enda kammarskrifvare. Redan 1575 finner man dock jämte
kamrerarne 10 kammarskrifvare såsom beställningsmän, och sedan
var det alltid regel, att ett betydligt antal af kammarskrifvarne
innehade beställning<footnote><i>Best.reg., KA;</i> för 1577 och 1581 best.reg. bland <i>Hofhandl., RA</i>.</footnote>.

Så oregelbundet som kammarrådsämbetet (och 
skattmästareämbetet) utöfvades, måste nu liksom på konung Gustafs tid 
tjänstemän af lägre grad ofta blifva konungens närmaste män inom

kammaren. Äfven under Bengt Gyltas kammarrådstid vid midten
af 1560-talet intogo kamrerarne Mats Törne, Olof Andersson,
Engelbert Andersson<footnote>Utom dessa upptas i aflön.reg. 1565 äfven Erik Berg, Mårten 
Tomasson och Assar Persson, 1566 den sistnämnde, men ej de två andra såsom 
kamrerare. — I Eriks dagbok för 1567 omtalas M. Törne såsom anställd vid arkliets
förvaltning, (jfr nedan kap. IV); så <sup>8</sup>/<sub>1</sub> (såsom »scriba armamentarii»), <sup>30</sup>/<sub>12</sub>.
<i>U. U. B:s handskriftsaml.</i>, E. 281.</footnote> en mycket betydande plats inom 
finansförvaltningen. De undertecknade jämte kammarrådet, stundom
äfven ensamma, utgående skrifvelser, och när de befunno sig på
annan ort än Gylta, stodo de med honom i liflig brefväxling om
kammarens ärenden<footnote>Ofvan s. 227, not 3, a. saml.</footnote>. När sedan under Johans regering 
kammarens chefsämbeten lågo nere, blefvo kamrerare faktiskt ledare
af dess angelägenheter närmast konungen. Märkligast bland
dessa äro Mats Törne, Per Håkonsson och Knut Persson, som
tjänstgjorde under största delen af Johans regering och vid slutet
af 1570-talet samt början af 1580-talet voro de enda innehafvarne
af kamrerares grad<footnote>De äro alla upptagna redan i best.reg. för 1569 (<i>Best.reg., KA</i>) och
kvarstodo, Peder Håkonsson åtminstone till 1587 (best.reg. i <i>Rosenbl. saml.</i>, III,
<i>KA</i>), Mats Törne ännu 1590 och Knut Persson ännu 1591 (aflön.reg., <i>RKB</i>).
På 1580-talet tjänstgjorde dock M. Törne äfven på andra poster, dels liksom
under Eriks tid vid arkliväsendet (se nedan kap. IV), dels såsom 
befallningsman öfver bergverken (fullmakt at <sup>27</sup>/<sub>7</sub> 1585, <i>Sandb. saml.</i>, Ä 983, <i>KA</i>). En
serie bref, som han i sistnämnda egenskap utfärdat, bland <i>Skrifvelser till o. från
kammarråd o. kamrerare, RA</i>.</footnote>. Under Johans första år nämnas dessutom
några andra, bland hvilka Jöns Månsson och Olof Knutsson 
framträda mest<footnote>Jöns Månsson var 1569 räntmästare, men står 1571—76 såsom 
kamrerare; Olof Knutsson och Peder Svensson nämnas 1569—73 i samma 
egenskap. <i>Best.reg., RKB, KA, Hofhandl., RA</i>.</footnote>, på 1580-talet avancerade kammarskrifvaren Hans
Hansson, som länge haft en framskjuten ställning, till kamrerare<footnote>Af hans hand är flertalet af de bref i kammarärenden, som finnas 
bevarade i saml. <i>1582—83 års koncept, KA</i>. 1586 räknas han till kamrerarne (ofvan
s. 175, not 2, anförda mantal).</footnote>,
och under Johans sista tid förekomma åtskilliga nya män inom
denna grad<footnote>År 1586 Olof Larsson (anf. mantal), 1591 Jon Jonsson, Lasse Jönsson,
Jon Svensson (mantal på månadspengar 1591, <i>RKB</i>). <i>Förlän.reg. för 1592, KA</i>,
upptar äfven Peder Andersson som kamrerare.</footnote>.

Huru långt kamrerarnes ledning af finansförvaltningen
sträckte sig, framgår lika litet nu som under Gustaf I:s tid af
källorna. Exempel finnas på att de utfärdat skrifvelser till fogdar
och lägre finanstjänstemän, men dessa äro alltför fåtaliga för att

medgifva några slutsatser om arten af deras ställning<footnote>Se de s. 227, not 3, samt s. 237, not 5, a. saml.</footnote>. Dessa
skrifvelser synas i alla händelser ej vara hållna i så myndig ton
som Nils Pederssons ämbetsbref från 1540-talet, och kamrerarne
voro säkerligen ej heller nu så själfständiga som kammarråden.

*

Sitt egentliga verksamhetsfält hade kamrerare och 
kammarskrifvare liksom förut i revisions- och räkenskapsväsendet inom
<b>räknekammaren</b>.

Under Johans regering blef det vid ett par tillfällen 
ifrågasatt att till underlättande af detta revisionsarbete låta 
ståthållarne jämte kamrerare i hvarje landskap — titeln landskamrerare
förekommer ibland — i första hand utöfva uppsikt öfver fogdar
och andra lokala finanstjänstemän, mottaga deras räkenskaper
och insända dem till kammaren<footnote>Rådslagen af jan.—febr. 1573, mars 1585, <i>SRA</i> II: 454, 672.</footnote>. Till Finland utsändes också
någon gång kammarmedlemmar för att på ort och ställe utföra
kontrollen, och slutligen framkastades till och med tanken att
där upprätta en permanent provinsiell räknekammare. Den vann
dock icke konungens bifall<footnote>Till Jon Jonsson <sup>20</sup>/<sub>2</sub> 1590: »Och hvad tillkommer den 
räkningekammeren, som där i landet blifve skulle, hafve vi intet behof, . . . därföre skall
du ock nu fordre räkenskaper af alle fogder i landet på uppbörd och utgift
och seden med förste öppet vatten begifve dig med dem samt med 
kammerskrifvere och alle kammerhandlinger öfver till Sverige.» <i>RR</i>.</footnote>. Principen af en mellaninstans
mellan de centrala och de lokala finansorganen skymtar således
fram, men torde ej hafva kommit till någon allmännare 
användning.

Revisionsarbetet i räknekammaren blef numera efter vissa
regler fördeladt på tjänstemännen. Vissa landskaps räkenskaper
utgjorde en grupp, och hvarje sådan grupp öfverlämnades åt en
sektion af kammarskrifvare med kamrerare i spetsen<footnote>I mantal på kammarskrifvarnes lön för 1589 och 1590 (<i>Sandb.
saml.</i>, Ä 2260, <i>KA</i>) och deras månadspenningar 1592 (<i>HRK, KA</i>) äro 
kamrerare och skrifvare fördelade på afdelningar, en för Småland, Östergötland
och Västergötland, en för Västmanland och Dalarne, en för Upland (och 
Norrland), en för Finland och Lifland (1592 var den sista afdelningen skiftad i två).</footnote>.

Från Eriks tid har man också ett par handlingar, som 
närmare redogöra för gången af detta arbete<footnote>»Denne (!) efter(skrif)ne punkter äre aktandis, när räkenskaper skola
förhöras och proberas», en utförlig instruktion med anteckning: »Denne 
undervisning gjorde Mats Törne uti juli måned (vid pass) anno 66». — Ed och
obligation af tio kammartjänstemän, som betrotts att »förestå och akte H. K.
M:ts och Riksens kammersaker», dat. <sup>28</sup>/<sub>3</sub> 1567. <i>Kameralinstr., RA</i>.</footnote>. De röja ej någon
väsentlig förändring i förut stadgad ordning.


Hvad räkenskapsväsendet i öfrigt beträffar, är här icke 
tillfälle att utveckla de många tillfälliga uppgifter, som 
räknekammaren på detta område fick lösa, de register och uträkningar af
olika slag, som där vid behof presterades<footnote>Tämligen regelbundet fördes förläningsregister, för särskilda landskap
eller för hela riket (<i>Förlän.reg., KA</i>). Bland tillfälligt uppsatta register må
exempelvis nämnas ett stort register öfver adelns ränta af både förläningar och
arfvegods, uppgjordt i samband med 1562 års rusttjänsttaxa, (<i>Rosenbl. saml.</i>, III,
<i>KA</i>) och de många uträkningarna öfver tillfälliga gärder eller öfver 
riksstyrelsens behof inom olika områden, de sistnämda förebud till en senare tids stater
för rikets utgifter (jfr rådslag af 1580 och 1585, <i>SRA</i> II: 578, 672, 677). —
»Länsregister» öfver de redovisningsskyldige förekomma fortfarande; dylika för
1561, 1564, 1569, 1580—82, 1588 och förmodligen flera år finnas bland <i>HRK, KA</i>.</footnote>. Anmärkas må 
endast, att från denna period de första öfverslagen öfver rikets hela
inkomst och utgift föreligga, de i senare tid s. k. 
rikshufvudböckerna för 1573 och 1582<footnote>Tryckta i <i>Hist. Handl.</i> XII: 1 ff.</footnote>. De äro i sitt slag enastående
under detta århundrade, ty i det normala räkenskapsväsendet
förekommo ju inga som helst sammanfattande öfversikter öfver
de olika centrala och lokala finansorganens räkenskaper. Det
var den tryckande finansnöden, som framkallade dessa försök
att utreda kronans tillgångar och behof i hela deras omfattning.
Att de båda sammandragen utfördes i räknekammaren, säger
sig själft.

*

Till en verksamhet på egen hand var räknekammarens 
personal tydligen ej mera skickad under denna period, än den hade
varit på konung Gustafs tid. Konungens personliga ledning 
behöfdes allt jämt för att sammanhålla det hela.

I regel måste således räknekammaren äfven nu åtfölja det
kungliga hofvet. Under Eriks tid, då denne gjorde hastiga och
långvariga resor till gränstrakterna och krigsskådeplatsen, 
modifierades denna regel synbarligen så, att vid dylika tillfällen oftast
blott en del tjänstemän, företrädesvis de, som hade med 
krigsärendena att skaffa, följde konungen åt, medan de öfriga vanligen
torde hafva stannat i Stockholm under ståthållarnes uppsikt<footnote>Brefven till ståthållarne i Stockholm, <i>RR</i>, passim.</footnote>.
Det hände emellertid också nu liksom under konung Gustafs
regering, att räknekammaren i sin helhet sattes på rörlig fot

utan att därföre ledsaga konungen. I slutet af 1565 befann sig
Bengt Gylta med hela räknekammaren nere i de östra 
Götalandskapen, där han flyttade mellan olika orter; ibland stötte han till
konungens följe, ibland arbetade han på egen hand<footnote>Bland <i>Skrifvelser till o. från kammarråd o. kamrerare</i> från 1560- och
1580-talen, <i>KA</i>, finnas många af okt.—dec. 1565, dels från Mats Törne och
Engelbert Andersson till Bengt Gylta eller vice versa, dels sådana, som 
utfärdats af kammarrådet och kamrerarne gemensamt. De två kamrerarne hörde
tydligen hela tiden till konungens följe. Att B. Gylta hade den öfriga 
kammarpersonalen i dess helhet med sig, säger han uttryckligen i flera bref (t. ex.
af <sup>24</sup>/<sub>10</sub> och <sup>26</sup>/<sub>10</sub>). Man talade också om »räknekammaren» eller »kammaren»
såsom befintlig på den plats, där brefven daterades (t. ex. <sup>26</sup>/<sub>10</sub> och <sup>9</sup>/<sub>12</sub> på
Stegeborg). Den <sup>12</sup>/<sub>12</sub> föreslog B. Gylta, att för den händelse konungen 
ämnade stanna i Östergötland fram på vintern, »kammeren måtte komme till
Linköping», där det fanns bättre utrymme än på Stegeborg.</footnote>. Också
förutsattes i en af de ofvan nämnda handlingarna rörande 
räkenskapsgranskningen, af 1567, att konungen kunde uppehålla sig
på annan plats än räknekammaren, i hvilket fall månatliga 
rapporter skulle inlämnas till honom öfver de fel, som upptäcktes i
de reviderade räkenskaperna<footnote>Eden af <sup>28</sup>/<sub>3</sub> 1567.</footnote>.

Konung Johan synes i de allra flesta fall hafva låtit 
kammarpersonalen tillhöra det flyttande hofvet. År 1571 hände det
visserligen, att konungen tog endast en del kamrerare och 
kammarskrifvare med sig till Kalmar och lät de öfriga stanna i 
Stockholm för att handlägga de nordliga landskapens ärenden<footnote>D. <sup>9</sup>/<sub>8</sub> 1571 skref kon. till Jöns Månsson att med samtliga 
kammarskrifvare draga till Kalmar, men <sup>21</sup>/<sub>8</sub> sänder han kontraorder: Jöns Månsson
med en del af skrifvarne och Götalandskapens räkenskaper skulle komma till
Kalmar, öfriga räkenskaper skulle i Stockholm »anammes och förhöres», och
skulle därtill Peder Håkonsson »blifve bruket». <i>RR</i>.</footnote>, men
en dylik klyfning var icke vanlig. I allmänhet står så godt som
hela kammarpersonalen i längderna öfver konungens hof, hvar
detta än befann sig, och endast en eller annan torde hafva 
stannat hos slottslofven i Stockholm<footnote>Detta framgår af en jämförelse mellan aflöningslängderna och de olika
mantalen för hofvet.</footnote>.

*

En <b>räntekammare</b> hade, vid sidan af den centrala 
räntekammaren, funnits äfven vid Eriks hertigliga hof i Kalmar under

konung Gustafs sista år<footnote>Se ofvan s. 121, not 1. — Däremot är det ej tydligt, om terminologien
kände äfven en »räknekammare» vid Eriks hertigliga hof. Aflön.reg. hafva
endast termen »kammaren» såsom rubrik för hans finanstjänstemän. <i>RKB</i>.</footnote>. Med Eriks tronbestigning uppgick
denna naturligtvis i den kungliga. Däremot upprättades år 1561
en särskild räntekammare i Reval för administrationen af de till
kriget i Östersjölandskapen utgående medlen. Längre fram 
sammanfördes åtskilliga finansiella ärenden rörande ej blott Estland
och Lifland utan äfven Finland under en för dessa länder 
gemensam kassatjänsteman, och man talade om en räntekammare
för Finland och Lifland<footnote>Räkenskaper bland <i>RKB</i>. — En förteckning på »ämbeter, som 
mestadels belange till krigssakerne och äre pliktige till att göre deres räkenskaper uti
K. M:ts räknekammer», troligen af 1588 <i>(HRK, KA)</i>, upptar sida vid sida 
»myntet i Stockholm», »räntekammaren i Sverige» samt »räntekammaren i Finland
och Lifland».</footnote>. Termen räntekammare kunde således
användas äfven för större lokala specialkassor.

Räntmästaretiteln tillades äfven föreståndarne för denna 
räntekammare i Finland och Lifland<footnote>Räkenskaperna bland <i>RKB</i> och <i>HRK, KA;</i> se äfven <i>Best.reg., KA</i>.</footnote>. Under Eriks tid förekom någon
gång en variant af titeln, <sp>penningemästare</sp><footnote>Så i hofregistren af 1561/62 och 1563/64 och i en del kungliga 
skrifvelser, t. ex. af <sup>21</sup>/<sub>5</sub> 1563 (till Göran Persson), <sup>28</sup>/<sub>10</sub> 1566 (till ståth. i 
Stockholm), <i>RR</i>. I en instr. för krigsöfversten Ivar Månsson af <sup>14</sup>/<sub>7</sub> 1565 
(<sc>Adlersparre</sc>, II: 37) omtalas Engelb. Andersson såsom »penningemästare» vid dennes
här. — Jfr det på 1540-talet observerade »penningekammer», ofvan s. 118, not 4.</footnote>. Den kom dock
aldrig i bruk.

Vid den centrala räntekammaren förestod under Eriks tid i
regel en enda räntmästare både uppbörd och utgift<footnote>1561—1562 Jon Eriksson, våren 1564—1568 Hans Jonsson, <i>RKB</i>.
Under förra delen af 1563 synes Klas Göransson hafva förestått 
räntekammaren; han omtalas såsom »penningemästare» i nyssnämnda kungliga bref af
<sup>21</sup>/<sub>5</sub> 1563, och Hans Jonsson har <sup>1</sup>/<sub>7</sub> mottagit uppbörden med inventarium efter
honom (jfr följande not). Hans räkenskaper äro dock icke i behåll.</footnote>. Dock 
finner man under en del af åren 1563 och 1564 och likaså i 1563/64
års hofregister en räntmästare (penningemästare) för uppbörden
och en för utgiften<footnote>Uppb.bok af Hans Jonsson, utg.reg. af Simon Nilsson för senare delen
af 1563 finnas bland <i>RKB</i>. I hofreg. står den förre som »penningemästere till
uppbörden», den senare som »penningemästere till utgiften».</footnote>. Naturligtvis kunde räntekammarens 
föreståndare hafva en eller annan underordnad medhjälpare, och äfven
sådana tjänstemän kunde benämnas räntmästare<footnote>I 1565—68 års lönelängder finner man utom Hans Jonsson två eller
flera andra räntmästare. <i>RKB</i>.</footnote>.


Närmast efter Johans tronbestigning synas till en början
uppbörd och utgift hafva varit fördelade på olika räntmästare;
räkenskaperna föreligga dock ej i fullständigt skick<footnote>För 1570 ff. år finnas åtskilliga uppbördsregister af Henrik Matsson,
utgiftsregister af Eskil Jönsson. <i>RKB</i>.</footnote>. År 1577
voro räntmästarne också två, men nu hade hvardera en del af
uppbörden och en del af utgiften. Det ser ut, som om den ene
— Mats Bengtsson — hufvudsakligen haft hofstatens aflöning om
hand, medan den andre — Eskil Jönsson — verkställt 
utbetalningar af annat slag. För följande år finnes däremot endast
räkenskap af Eskil Jönsson, och så förblir det sedan under hela
Johans regering. Mats Bengtsson står 1578 ej längre som 
räntmästare, utan som <sp>hofskrifvare</sp><footnote><i>RKB</i>.</footnote>. Hofskrifvarens uppgift var
förmodligen tämligen nära befryndad med räntmästarens: att föra
register öfver hofpersonalen, uträkna beloppet af vissa 
aflöningsposter för hvar och en, möjligen också ibland utbetala dem<footnote>Hofskrifvarne Jon Bossons och Jon Larssons register på 
månadspenningar m. m. 1574—1576, <i>Hofhandl.</i> och <i>HRK. KA</i>.</footnote>.

<br>
Liksom konung Gustaf hade äfven konung Erik en egen
kammare eller sölfkammare, hvilken senare benämning nu blef
regel. Det ser nästan ut, som om denna sölfkammare blifvit
den egentliga krigskassan, så att de för kriget afsedda medlen
härifrån utgått i stora poster för att sedan distribueras af 
vederbörande tjänstemän. Konungen synes alltså hafva ställt 
krigsutgifterna under sin personliga tillsyn. Ur sölfkammaren gjordes
nämligen utbetalningarna af honom själf eller i hans närvaro<footnote>Upplysande är i synnerhet Eskil Jönssons räkenskap för penningar,
uppburne och utgifne till K. M:ts krigsfolk år 1567, <i>RKB</i>. Ingående poster
har E. J. regelbundet mottagit af konungen själf; — »blef mig tillställdt af K.
M:t min nådig:te herre uti sölfkammeren», »af sölfkammeren, som H. K. M:t
personligen där ut leverede», lyda hans anteckningar. Den sista är af <sup>4</sup>/<sub>4</sub>.
Sedan följer »summarium på de penninger, som äre oppborne på förskrifne
datum, som högb:te K. M:t hafver underskrifvet i sölfverkammeren», och därpå
en ny afdelning: »Denne efterskrefne penninger äre oppborne och utgifne seden
som K. M:t . . . själf personligen räknede och underskref i sölfkammeren». Här
upptas blott en enda post »af sölfkammaren», som »hertig Karl samt hertig
Magnus v. Sachsen där ut leverede» <sup>1</sup>/<sub>12</sub> 1567 (jfr nedan). — Se för öfrigt Eriks
dagbok för 1566 <sup>2</sup>/<sub>3</sub>, <sup>26</sup>/<sub>7</sub>, <sup>27</sup>/<sub>7</sub>, <sup>29</sup>/<sub>7</sub>, <i>Monum. pol.-eccles.</i>, s. 223, 233 f. — Termen
»K. M:ts egen kammar» förekommer i ett »extract» af J. Erikssons räkenskap
för 1562, <i>RKB</i>.</footnote>.
Ännu under sin svaghetstid på hösten 1567, då han vistades på

Svartsjö och ej ville resa in till Stockholm, anförtrodde han
endast åt hertig Karl och hertig Magnus af Sachsen det viktiga
uppdraget att gå in i sölfkammaren för att taga ut de till 
krigsfolkets aflöning behöfliga medlen, och han ålade dem att efter
förrättadt värf genast skicka nycklarna tillbaka jämte register på
beloppet<footnote>Till hertig Karl <sup>26</sup>/<sub>11</sub>, <sup>6</sup>/<sub>12</sub> 1567, till B. Gylta m. fl. <sup>27</sup>/<sub>11</sub>, <i>RR</i>. Eriks
dagbok för <sup>27</sup>/<sub>11</sub> 1567 har anteckning om befallningen till hertigarna och B.
Gylta, och d. <sup>11</sup>/<sub>12</sub> antecknar kon. i samma dagbok, att hertig Magnus 
återkommit med ett inventarium, som dock icke öfverensstämmer med hans eget.</footnote>. — Hvilka medel som ingingo till sölfkammaren, om
de utgjordes endast af det, som konungen drog in från myntet
och räntekammaren, eller af direkt uppburna extraordinära 
penningegärder, är ej klart<footnote>Någon räkenskap för sölfkammaren har jag icke anträffat. Ett kvitto
af kon. på krigsmvnt, som han »i egen kongelig person» mottagit af 
myntskrifvaren <sup>8</sup>/<sub>5</sub>—<sup>3</sup>/<sub>7</sub> 1563, summa »uti penningar» 150,361 mk ort, finnes i 1563
års <i>RR</i> I, f. 224. — En delvis skadad och tydligen ofullständig räkenskap för
1565, som synes härröra från en krigskamrerare och angå dennes uppbörd af
sölfkammaren, möjligen också från andra håll, ligger bland <i>Mynträkensk., KA</i>.</footnote>.

Från Eriks tid finnas ett slags skriftliga anvisningar, efter
hvad det synes, hufvudsakligen rörande krigsutgifterna: s. k.
<sp>sedlar</sp>, som innehöllo ett af vederbörande tjänsteman uppsatt
och dateradt, kortfattadt förfogande om den ifrågavarande 
utgiftsposten och underskrefvos af konungen själf<footnote>»Zedleregister» för 1563—67 bland <i>RKB</i> och <i>HRK, KA</i>. Ett par 
exempel må anföras: »Den <tab>dec. anno 65. Uträknadt till desse efterskrifne tyske
knekter, som mustrede blefve af Gören Persson och Mats Skubert . . . [flera
poster, sist sammanförda i en slutsumma]. Ericus XIIII S. K.» — »Den 11
jan. anno 66 hafver K. M:t vår allern. herre nådigest beviljet till att late köpe
spannemål före — penninger tjugutusende. Ericus XIIII S. K.»</footnote>. Sedlarna voro
tydligen afsedda att verificera räkenskaperna<footnote>Mot E. Jönssons anförda räkenskap för 1567 gjordes i räknekammaren
en del anmärkningar, som uppsattes under rubriken »Till minnes», och bland
dem finner man följande: »Item hafver han uti uppbörd och utgift, däruppå
han inga K. M:ts egne underskrefne zedeler hafver, utan allenest Jöns 
Månssons, som räkenskapen videre förmäler, penninger 899,846 mk 6 öre.» Summan
motsvarar det belopp, som han uppburit »seden K. M:t . . . själf personligen
räknede» etc. d. <sup>4</sup>/<sub>4</sub>. — I Hans Jonssons kronologiska utg.reg. för 1567 är för
en mängd poster antecknadt, huru och af hvem de utanordnats, t. ex. »K. M:t
befallte munteligen», »Efter K. M:ts bref», »Herr B. Gylta befallte», »Olof
Larsson befallte», »Gören Persson befallte», o. s. v. Dessa utanordningar synas
i allmänhet hafva skett muntligen, antingen af konungen själf eller på hans
order genom någon af hans omgifning. <i>RKB</i>.</footnote>. Företeelsen har
sitt intresse såsom ett steg mot användningen af skriftlig form
för konungens befallningar och bemyndiganden äfven till de 
tjänare, som stodo i omedelbar, personlig beröring med honom,
och kan i så måtto räknas till de många vittnesbörden om Eriks
skarpa blick för organisatoriska principer.

Under Johans regering omtalas i st. f. sölfkammaren K.
M:ts <sp>kista</sp>. Räntmästaren mottar penningar från denna eller
inlevererar sådana till den, och bådadera äger rum genom 
konungen själf eller någon af hans förtrogne, oftast sekreterare,
någon gång förnämare hoffunktionärer<footnote>E. Jönssons räkenskaper, <i>RKB</i>. Så t. ex. börjar 1586 års räkenskap
med uppbörd »af K. M:ts kista»: <sup>15</sup>/<sub>1</sub> på Kalmar slott, »som Henrik Matsson
och Olof Sverkelsson voro utöfver, då det uttogs . . .», <sup>22</sup>/<sub>6</sub> »uttog Olof 
Sverkelsson af K. M:ts kista . . .», o. s. v. Första utgiftsposten är likaledes: »Är
levereradt och insatt uti K. M:ts kista på Kalmar slott (<sup>24</sup>/<sub>12</sub>) uti Henrik 
Matssons och Olof Sverkelssons närvaro». I 1587 års räkenskap nämnas vid olika
tillfällen Ture Bjelke, Sten Banér, Jakob Klasson (hofjunkare) m. fl. såsom
närvarande vid dylik uppbörd »af K. M:ts kista». — Under konung Johans
vistelse i Kalmar 1571—72 synes räntekammaren hafva varit kvar i Stockholm
och konungen till densamma hafva utställt skriftliga invisningar (kopior bland
<i>RKB</i>). I sept. fick E. Jönsson resa ned med penningar (till Olof Knutsson
m. fl. <sup>5</sup>/<sub>9</sub> 1571, <i>RR</i>), men han återvände efter någon tid (till E. Jönsson <sup>9</sup>/<sub>1</sub>
1572, <i>RR</i>). — Någon motsvarighet till Eriks »sedlar» har jag icke funnit från
Johans tid.</footnote>.

Slutsummorna i Eskil Jönssons räkenskap för 
räntekammaren växla under 1580-talet starkt mellan olika år och gå
stundom ner till belopp, som förefalla alltför låga för att kunna
omfatta hela omsättningen vid den centrala finansförvaltningen<footnote>År 1579 är hans uppbörd i »penningar» 73,154 daler, år 1581 73,570,
år 1583 34,623, år 1585 42,603, år 1586 26,079, år 1589 98,996, år 1590
201,740, år 1591 289,293. Dessutom förekomma mindre poster i andra 
myntsorter och silfver.</footnote>.
Hvarpå detta kan bero, om större eller mindre summor gingo
genom andra tjänstemän eller genom myntet eller genom 
konungen själf, måste under kammarhandlingarnas nuvarande 
tillstånd lämnas som en öppen fråga.

*

Inom <b>naturainkomsternas administration</b> bibehöllos i
allmänhet de grundsatser, som Gustaf I utbildat.

Uppbörden ingick sålunda fortfarande till varuhusen i 
Stockholm, Norr- och Söderköping, Kalmar och Elfsborg; medan 
Elfsborg innehades af danskarna, fanns i stället ett varuhus i 
Varberg. Till Stockholms uppbördsområde synes äfven nu Finland

hafva räknats<footnote><i>HVH, RA</i> och <i>KA</i>.</footnote>. Sigismund afskilde dock i sin regeringsordning
af juli 1594 de sydligare finska landskapen under varuhus i 
Viborg och Åbo, liksom han skilde mellan ett varuhus i 
Norrköping för hertig Johans furstendöme och ett i Söderköping för
återstoden af Östergötland och delar af Småland<footnote><i>SRA</i> III: 481.</footnote>.

Formerna för förvaltningen vid Stockholms varuhus på 
1560-talet öfverensstämma i allt väsentligt med hvad som i detta stycke
är bekant från konung Gustafs senare år. Räkenskaperna för
uppbörd och utgift af inländska varor i varuhuset synas i 
allmänhet hafva förts af varuskrifvarne, medan köpmännen själfva 
redovisat för inköpet af utländska varor<footnote>Köpmännen Tomas Vastenows och Herman Leppers samt 
varuskrifvarnes räkenskaper, a. saml., <i>RA</i>.</footnote>. Värderingen af både in-
och utländska varor kontrollerades och fastställdes i 
räknekammaren eller af konungen<footnote>Tomas Vastenows räkenskap för handlingen i Stockholm 1560 börjar
med »värderingen på inländska varor» och likaså utländska, i två kolumner,
den ena: »Så hafva köpsvennerne själfve värderat varurne», den andra: »Så
hafva de värderat uti räkningekammaren». I <i>RR</i> för 1566 (II f. 16) finnes
inryckt »värderingen» på in- och utländska varor för 1562 samt »oppå de
inländske varor, som nu uti dette närvarendes år förhandles skole och af K. M:t
. . . beviljet är anno 66 den 7 aprilis».</footnote>.

Dessa regler utvecklades närmare i den ordning, som Johan
III år 1571 fastställde för köpmannen i Stockholm Herman 
Lepper<footnote>Undervisning för Herman Lepper, dat. <sup>21</sup>/<sub>6</sub> 1571, <i>RR</i>.</footnote>. Enligt denna skulle alla till Stockholm ingående varor 
införas i varuhuset samt endast utbetalas (af varuskrifvarne) efter
anvisning af köpmannen genom skriftliga sedlar. Likaledes skulle
köpmannen ej själf utdela varor, som han inköpte, utan dessa
skulle öfverlämnas till siden- och klädeskrifvarne att af dem på
samma sätt distribueras i konungens och rikets siden- och 
klädekammare. Hit skulle äfven karduansmakare, sämskmakare m. fl.
leverera sitt arbete. Främmande leverantörer borde erhålla sin
betalning vid två bestämda terminer.

Samma eller liknande föreskrifter återfinnas i fullmakter för
köpmannen Hans Skult af 1573 och 1574<footnote>Af <sup>22</sup>/<sub>11</sub> 1573, <i>Johan III:s koncept, RA</i>, och <sup>19</sup>/<sub>7</sub> 1574, <i>RR</i>.</footnote>, i Anders Larssons
obligation såsom köpman af 1576<footnote>Dat. <sup>7</sup>/<sub>6</sub> 1576; <i>Economica och Cameralia, RA</i>.</footnote> samt ändtligen i en 
»undervisning» af 1588, åter för Hans Skult, som på nytt antagits till

konungens köpman i Stockholm<footnote>Dat. <sup>5</sup>/<sub>12</sub> 1588, <i>RR</i>.</footnote>. I denna undervisning erhåller
Hans Skult ensam invisningsrätt äfven på de till 
köpmanshandlingen bestämda varor, som uppburos af varuskrifvarne i 
Söderköping, Kalmar och Elfsborg<footnote>»Förenämde H. Skult skall ock i like måtte hafve att beställe med de
varur, som till köpmanshandlingen förordnede äre och varuskrifverne i 
Suderköping, Kalmar och Elfsborg oppbäre af Östergötland, Småland och 
Västergötland, hvilke icke heller skole utgifves till någon betalning efter någon 
annans befallning, utan allenest efter för(enäm)de vår köpmans bref och sedler.»</footnote>. Det var uppenbarligen ett steg
till centralisation af hela naturauppbördens förvaltning. 
Huruvida föreskriften blef tillämpad, framgår emellertid icke af de
för denna tid mycket ofullständiga handlingarna.

Köpmannen biträddes numera, åtminstone ibland, af en 
särskild <sp>handlingsskrifvare</sp><footnote>Handlingsskrifvaren är upptagen i en del beställn.reg., t. ex. de för 1575
och 1587, det förra bland <i>Best.reg.</i>, det senare i <i>Rosenbl. saml.</i>, III, <i>KA</i>.</footnote>.

Ofvan är nämndt, att rådslaget af <sup>8</sup>/<sub>3</sub> 1575 upptog en
<sp>factor eller finantzerer</sp> i den föreslagna 
regeringskonseljen<footnote>Se ofvan s. 167.</footnote>. Det är emellertid ej några medlemmar af 
finansförvaltningens fasta personal, som i rådslaget nämnas under denna
rubrik, utan två utländska köpmän, Arendt Hofslagh och 
Franciscus Gottheich. Ingendera har, så vidt bekant är, varit 
ordentligt anställd i konung Johans tjänst, men väl stod åtminstone
den förre i affärstransaktioner med konungen, i det han 
öfvertog stora partier af kronans naturainkomster och betalade dem
med penningar eller utländska varor<footnote>I rådslaget af 12/1 — 12/2 1573 hemställde rådet, att man skulle förhandla
med Arendt Hofslagh från Antwerpen, sont själf erbjudit sig, eller någon annan
främmande köpman om öfvertagande af konungens uppbördsvaror och deras
betalning i reda penningar. <i>Rådslag, RA;</i> jfr <i>Reg. öfver rådslag</i>, s. 59. 
Kontrakt med A. H. af <sup>17</sup>/<sub>6</sub> 1575 och <sup>10</sup>/<sub>9</sub> 1574, <i>RR</i>, refererade af <sc>K. Hildebrand</sc>,
s. 140 f.</footnote>. Titlarna factor och 
finantzerer förekomma för öfrigt icke under denna tid i den svenska
förvaltningen, och det är därföre ej klart, hvilken betydelse man
i dem velat inlägga vid detta tillfälle. Förmodligen skulle de
emellertid beteckna just den ställning, som Arendt Hofslagh 
intog, den af ett slags kunglig bankir och förmedlare af 
naturauppbördens försäljning<footnote>»Factor» synes i den allmänna affärsterminologien hafva varit 
yrkestitel för de stora affärshusens kommissarier. Se <i>Handwörterbuch der 
Staatswissenschaften</i>, utg. af <sc>I. Conrad</sc> m. fl., III: 347 ff., art. Faktor (af <sc>R. Ehrenberg</sc>).</footnote>.


Då den planerade regeringskonseljen ej kom till stånd,
synes äfven tanken på att indraga konungens utländska bankirer
i den löpande förvaltningen hafva uppgifvits. Någon 
administrativ ställning erhöllo dessa således aldrig.

Af <b>ämbetsskrifvarne</b> förekommo ungefär samma 
kategorier som under konung Gustafs tid. Under denna rubrik 
hänfördes numera i längderna icke blott myntskrifvare, utan mycket
ofta äfven räntmästare<footnote>Se best.reg. och aflön.reg.</footnote>. Det var en naturlig konsekvens däraf,
att räntmästarne principiellt sedt inom förvaltningen intogo en
ställning, fullkomligt analog med ifrågavarande skrifvares. De
förra så väl som de senare voro organ för in- och utbetalning af
rikets medel, ehuru med olika specialuppgifter.

*

I stort sedt framträda inom kammarförvaltningen under
denna period ungefär samma företeelser som inom kansliet.
Uppslag till en utveckling mot ämbetsmässig organisation gaf
Erik XIV äfven här, då han planerade ett nytt chefsämbete för
kammaren och återupprättade det gamla, kammarrådsämbetet,
definitivt upptog räntmästaretiteln för räntekammaren såsom skild
från räknekammarens kamrerarevärdighet samt skärpte skillnaden
mellan denna sistnämnda och kammarskrifvarnes lägre grad. Men
äfven här upprepar det sig, att uppslagen hvarken af honom själf
bragtes i full verkställighet eller af hans efterträdare fullföljdes.
»Kammaren» hade ur organisatorisk synpunkt sedt vid 
1590-talets ingång icke hunnit mycket längre än vid 1550-talets slut
och kan näppeligen mera än då betraktas såsom ett ämbetsverk
i egentlig mening.

*

<table o c>
<td><big>IV.</big>
<td><tab>
<td><h2>Nya centrala förvaltningsorgan.</h2>
</table>

Inom centralförvaltningens allmänna utvecklingsgång hafva
upprepade gånger nybildningar för speciella administrativa behof
framskymtat vid sidan af de planerade allmänna 
regeringskonseljerna och riksstyrelsens redan existerande organ, kansliet och
kammaren. Det är i full öfverensstämmelse med det svenska
konungadömets uråldriga karakter och det krigsfyllda 
tidehvarfvets kraf, som dessa nybildningar, frånsedt den kungliga 
nämnden, så godt som uteslutande äro till finnandes inom 
krigsväsendets förvaltning.

<br>
De ansatser till <sp>marskämbetets</sp> modernisering, som 
framträda i hofordningsförslagen, äro i detta hänseende först och främst
att anteckna, ehuru de icke ledde till något praktiskt resultat.
<sp>Krigsrådstiteln</sp> upptogs af Erik XIV, men ej för att såsom
under Gustaf I beteckna en administrativ post, utan såsom 
utmärkelse för en högtbetrodd kommenderande general<footnote>Den användes i kungl. bref om och till Carolus de Mornay, t. ex. <sup>8</sup>/<sub>10</sub>
och <sup>19</sup>/<sub>11</sub> 1563, <sup>15</sup>/<sub>9</sub> och <sup>21</sup>/<sub>9</sub> 1564, <sup>19</sup>/<sub>7</sub>, <sup>9</sup>/<sub>8</sub> och <sup>15</sup>/<sub>8</sub> 1566. Ofta tituleras han
dock endast krigs- eller fältöfverste <i>(Erik XIV:s koncept, RA)</i>. — I ett rådslag
af 28/10 1567 föreslår rådet, att »krigsråd» skola tillsättas. <i>Reg. öfver rådslag</i>, s. 48.</footnote>. Den
förekommer sedan äfven under Johans regering, synbarligen i
liknande betydelse<footnote>I <i>Titularreg</i>. finnes <sup>1</sup>/<sub>3</sub> 1570 anteckning om »krigsråds» beställning för
Lazarus Müller, <sup>14</sup>/<sub>4</sub> 1577 om samma beställning för Kristoffer Schenk. Samma
titel föra Göran Boje och Karl Henriksson i fördraget med Ryssland af <sup>10</sup>/<sub>8</sub> 1583,
vid hvars afslutande de deltagit, den senare äfven i instruktionen för 
fredsunderhandlingarna 1585 och fördraget af detta år. <i>Sk. H.</i> XXXVI: 311, 313, 315, 339.
I en instr. af <sup>22</sup>/<sub>10</sub> 1571, <i>RR, Suppl.</i>, talas om de män, som äro fältöfversten
G. Banér tillförordnade »till krigsråd». Här står titeln alltså i betydelsen af
biträdande befälhafvare. Äfven konung Erik hade brukat sätta »rådsförvanter»
vid sina fältherrars sida; se exempelvis instruktioner af <sup>14</sup>/<sub>7</sub> 1565 och <sup>4</sup>/<sub>7</sub> 1566, 
<sc>Adlersparre</sc>, II: 37, 61. Själfva titeln <i>krigs</i>råd har jag dock icke för dem observerat.</footnote>. <sp>Mönsterherrar</sp> tillsattes fortfarande för

hvarje tillfälle särskildt<footnote>Jfr t. ex. Erik XIV:s instr. för Ivar Månsson af <sup>14</sup>/<sub>7</sub> 1565, <sc>Adlersparre</sc>,
II: 37, och rådets förslag till regeringsordning år 1594, <i>SRA</i> III: 459.</footnote>, och <sp>krigskommissarier</sp>, som 
understundom omtalas, innehade likaledes endast tillfälliga uppdrag<footnote>Två »commissarii» skulle enligt instr. af <sup>4</sup>/<sub>7</sub> 1566 höra till hertig
Magnus’ af Sachsen stab (<sc>Adlersparre</sc>, II: 61), i ett rådslag af <sup>2</sup>/<sub>8</sub> 1569 
omtalas likaledes två krigskommissarier <i>(Rådslag, RA)</i>, och äfvenså föreslås
sådana i rådslaget af <sup>31</sup>/<sub>3</sub> 1585 (<i>SRA</i> II: 672).</footnote>.

Åtminstone en fast ämbetspost uppväxte emellertid, direkt
afsedd för en särskild gren af försvarsväsendets förvaltning.

Bland Gustaf I:s ämbetsskrifvare finner man 
<sp>arkliskrifvare</sp>, som enligt namnet hade att föra förteckning öfver arkliet,
d. v. s. vapenförrådet, och därför ansvara. Erik XIV fann snart
nödigt att gifva denna viktiga del af härväsendet en bättre 
företrädare och förordnade redan i början af sin regering Anders
Sigfridsson Rålamb att beställa om allt, som hörde till arkliet,
samt gaf honom titeln <sp>öfverste arklimästare</sp><footnote>D. <sup>1</sup>/<sub>3</sub> 1563 skrifver kon. till honom, att han upprepade gånger ålagt
honom att beställa »om månge ärender och saker, som arkelarit belanger»,
och ger honom ytterligare instruktioner i flera punkter: om anskaffande af
»fyrverk», lådor och vagnar till skytt, harnesk och salpeter o. s. v. 
(<sc>Adlersparre</sc>, II: 12 ff.). Kungl. bref till A. S. i dylika ärenden förekomma också
tidigare i <i>RR</i>. Titeln öfverste arklimästare användes exempelvis i ett bref af
<sup>3</sup>/<sub>8</sub> 1564, <i>RR</i>.</footnote>. Denne fick
synbarligen fullt upp att skaffa med de mångahanda omsorger,
som under krigstiden kräfdes för krigsmaktens beväpning, och
tjänstgjorde dessutom själf ofta i fält<footnote>Skrifvelser till A. Sigfridsson i arkliärenden, <i>RR</i>, passim; Eriks dagbok
<sup>24</sup>/<sub>3</sub>, <sup>25</sup>/<sub>9</sub> 1566, <i>Monum. pol.-eccles.</i>, s. 227, 244; <sc>Adlersparre</sc>, II: 30, 51, 61.</footnote>.

Äfven efter Johans tronbestigning fungerade Anders 
Sigfridsson såsom öfverste arklimästare eller <sp>öfverste 
tygmästare</sp>, hvilken senare titel nu uppträdde<footnote>Skrifvelser till honom t. ex. <sup>24</sup>/<sub>7</sub>, <sup>9</sup>/<sub>9</sub> 1569, <sup>22</sup>/<sub>2</sub>, <sup>5</sup>/<sub>4</sub>, <sup>14</sup>/<sub>8</sub>, <sup>13</sup>/<sub>9</sub> 1571 o. s. v.,
<i>RR</i>. Titeln användes i bref af <sup>25</sup>/<sub>4</sub> 1570 (till Erik Knutsson), <i>RR</i>.</footnote>. Ett verkligt ämbete
för arkliväsendets förvaltning hade således uppstått.

År 1582 utnämndes en <sp>öfverste arkli- och 
tygskrifvare</sp>, kamreraren Mats Törne, som enligt sin instruktion skulle
blifva öfverste tygmästarens närmaste medhjälpare<footnote>Fullmakt för Mats Törne <sup>11</sup>/<sub>1</sub> 1582, <i>Kungl. bref, KA</i>. Om dennes 
befattning med arkliväsendet under Eriks tid se ofvan s. 237, not 1.</footnote>. De skulle
tillsammans anskaffa allt slags skytt, krut och lod, harnesk, rör,
värjor och rustningar, tillsätta underordnade arklimästare och
bysseskyttar, utöfva uppsikt öfver alla handtverkare, som hade
att skaffa med arkliet, leda deras aflöning o. s. v.


År 1591 uppsattes också en utförlig instruktion för Bengt
Söffringsson såsom riksens öfverste arklimästare<footnote>Fullmakt för Bengt Söffringsson <sup>29</sup>/<sub>7</sub> 1591, RR. — Under 1580-talets
senare hälft omtalas såsom tygmästare Erik Biörnsson; han står i best.reg. för
1586 <i>(Best.reg., KA)</i> och 1587 <i>(Rosenbl. Saml.</i>, III, <i>KA),</i> och hans beställning
var enligt anteckning i dessa reg. gifven <sup>30</sup>/<sub>7</sub> 1585. <sc>Zettersten</sc>, s. 175, 
uppger, att han kvarstått till 1590. Före Erik Biörnsson torde Jakob Bagge, en
son till amiralen, hafva innehaft ämbetet, men blott några månader, för så vidt
anteckningarna i best.reg. om datum för den förres beställning äro riktiga.
J. B:s fullmakt utfärdades <sup>2</sup>/<sub>2</sub> 1585, <i>RR</i>. Jfr <sc>Zettersten</sc>, a. st.</footnote>. Den ålade
honom att vårda så väl det »stora arkliet», artilleriet, som det
»lilla arkliet», värjor och deras tillbehör, vidare hafva uppsikt
öfver byssegjutningen, salpeterverkstäderna, svafvel- och 
krutbruken o. s. v., att öfvervaka handtverkarne, att hafva i 
befallning alla till arkliet utgjorda hästar med drängar och fodermän,
att sörja för befästningarnas underhåll och för uppförande af 
erforderliga arklihus samt att efter egen ompröfning fördela 
handtverkare och bysseskyttar på olika orter.

Arklimästareämbetets administrativa uppgifter hade alltså
nått en betydlig utveckling. Men vid sidan af dessa bibehöll
det äfven sin militära karakter. Några veckor efter denna 
instruktions datum fick öfverste arklimästaren begifva sig till den
ryska krigsskådeplatsen för att där mottaga ett befäl<footnote>Fullmakt f. B. S. att begifva sig för Jamagorod, dat. <sup>18</sup>/<sub>8</sub> 1591, <i>RR</i>.</footnote>.

Att ämbetet blifvit verkligt betydande, visade sig vid 
förhandlingarna om regeringsordningen efter Sigismunds 
trontillträde. Hertig Karl, som i sitt förslag annars lade jämförelsevis
ringa vikt vid ämbetsorganisationen, upptog dock, såsom ofvan
blifvit nämndt, en öfverste tygmästare i det samma<footnote><i>SRA</i> III: 451. Enligt en redaktion af hertigens och rådets punkter från
<sup>3</sup>/<sub>10</sub> skulle redan i dessa hafva framställts yrkande om att en öfverste 
tygmästare måtte förordnas; a. a., s. 168.</footnote>, och i rådets
stora projekt fick denne ämbetsman en viktig plats. Här 
inrymdes också en rätt utförlig instruktion för hans förvaltning,
på det hela taget öfverensstämmande med den af år 1591<footnote>a. a., s. 459.</footnote>. Ej
minst betecknande är, att både hertigen och rådet förutsatte, att
endast en framstående adelsman skulle erhålla tygmästares 
värdighet<footnote>I hertigens förslag »en beskedelig af adel», i rådets »en förnäm af adel».</footnote>. Äfven konungen gaf den rum i sina förslag<footnote>a. a., s. 469, 482.</footnote>. Han
skall också före sin afresa hafva gifvit Bengt Söffringsson 
förnyad fullmakt på ämbetet<footnote><i>Diar., utg.,</i> f. <sup>29</sup>/<sub>7</sub> 1594, <i>RA</i>.</footnote>.


Öfverste arklimästarens eller tygmästarens förvaltningsområde 
sträckte sig öfver arkliväsendet både till lands och till sjös.
I fullmakten af 1591 heter det uttryckligen, att äfven flottans
arklimästare och bysseskyttar skulle stå under hans myndighet
och inför honom redovisa<footnote>Jfr <sc>Zettersten</sc>, s. 173. Liknande bestämmelser finnas i fullmakten för
Mats Törne af 1582.</footnote>. Det befanns nödigt att särskildt 
betona detta, ty i öfrigt hade för flottan särskilda organ växt upp.

<br>
Äfven inom <b>flottans förvaltning</b> hafva vi funnit den 
banbrytande ansatsen till en organisation under Erik XIV:s tid. Gustaf I
hade för flottans så väl som för arkliets förvaltning knappast
haft andra fasta tjänstemän än skrifvare. En 
<sp>skeppsgårdsskrifvare</sp> förde räkenskap öfver de materialier, som användes
vid skeppsgården i Stockholm, där största delen af flottan var
förlagd, och hans räkenskaper granskades liksom andra 
ämbetsskrifvares i räknekammaren<footnote>Åtskilliga räkenskaper finnas i behåll bland <i>Skeppsg.handl.</i> 1541—1559,
<i>Fl. A.</i> Jfr ofvan s. 63.</footnote>. Understundom kunde äfven en
af skepparne själfva användas till ett sådant uppdrag<footnote>Så 1541; räkenskap i a. saml.</footnote>, men
detta synes hafva varit mera sällsynt. Skeppare så väl som
höfvidsmän hörde till flottans egentliga besättning, och om
någon af dem fick en dylik administrativ uppgift, så var denna
endast af tillfällig art. Likaledes betecknade titeln amiral en
militär befälhafvare, ej en förvaltande ämbetsman, och amiraler
tillsattes endast för hvarje utgående expedition särskildt<footnote><sc>Zettersten</sc>, s. 33 ff., 84 ff., 104 ff.</footnote>.

Det var således en fullständig nyhet, då i Erik XIV:s 
hofordning både <sp>öfverste amiral</sp> och <sp>underamiral</sp> infördes
såsom fasta ämbetsmän med rent administrativa åligganden. De
skulle besörja allt, som till skeppsflottans förvaltning hörde, leda
skeppsbyggeriet och tillse, att skeppen underhölles, äfvensom vid
behof förestå deras proviantering, beväring och bemanning. I
detalj specificerades hvad de sålunda hade att draga försorg om
i och för flottans behöriga utrustning<footnote>Bil. I, p. 8.</footnote>.

Det stora kriget, som till så betydande del fördes till sjös,
måste göra flottans förvaltning vida mera maktpåliggande och
mödosam än förut, och man kunde därföre vänta, att 
hofordningens bestämmelser om amiralerna skulle blifvit bättre 
förverkligade än dess öfriga punkter. Så blef dock icke fallet. De

män, hvilka i hofregistren upptogos såsom öfverste amiraler<footnote>I 1561/62 års reg. Birger Nilsson (Grip), i de från 1563/64 Arvid Trolle;
se ofvan s. 141, 146.</footnote> —
i hofordningen fanns ingen innehafvare af ämbetet utsatt — 
återfinnas icke alls i förvaltningen, och Jakob Bagge, hvilken i både
hofordningen och hofregistren anges som underamiral, var 
kommenderande amiral på flera expeditioner under åren 1561—1564<footnote><sc>Zettersten</sc>, s. 42.</footnote>,
men har icke efterlämnat något som helst spår af en 
administrativ verksamhet. Amiralsvärdigheten behöll sin militära karakter,
och när benämningarna öfverste amiral och underamiral 
förekommo, voro de endast gradationer af den militära rangen. Om
en amiral någon gång under mellantiden mellan expeditionerna
fick taga inseende öfver vården af sin eskader<footnote>D. <sup>14</sup>/<sub>10</sub> 1563 utfärdades order för Arvid Trolle och Lars Fleming,
»tillförordnede höfvidsmän» för skeppsflottan på Narvas farvatten, att hålla
flottan i vinterläger i Finland och där uppfordra fetalie till den samma. <i>RR</i>.</footnote>, så var detta en
tillfällig utvidgning af hans kommando, som dock aldrig blef
vanlig och därföre ej heller kunde framkalla någon utveckling till
ett fast, förvaltande amiralsämbete. I de båda instruktionerna
för tillförordnade regeringar i Stockholm af 1563 och 1565 
uppdrogs omsorgen om flottans utredning åt dessa »gubernatorer»<footnote><i>Sk. H.</i> XXVII: 39 ff., 117 ff. Jfr bref till ståth. <sup>7</sup>/<sub>10</sub> 1563, <i>RR</i>.</footnote>,
och Klas Kristersson Horn, som under senare delen af sommaren
1564 samt sedan både 1565 och 1566 hade befäl öfver den stora
flottan, förde mellan dess expeditioner icke amiralstitel, utan 
erhöll för hvarje års kampanj förnyad fullmakt<footnote><sc>Zettersten</sc>, s. 47.</footnote>. Vintern 
1564—1565 tjänstgjorde han i landtarméen<footnote><sc>Westling</sc>, <i>Sjuårskriget</i>, s. 90.</footnote>, och ej heller följande 
vinter synes han hafva tagit befattning med flottan. Endast en
skeppshöfvidsman fick order af konungen att begifva sig till
Stockholm och biträda ståthållarne med flottans utredning<footnote>Klas Kristersson till ståthållarne <sup>28</sup>/<sub>10</sub> 1565, <i>Sk. H.</i> IV: 50 f. Jfr 
<sc>Zettersten</sc>, s. 87.</footnote>.

Sedan Johan och Karl störtat Erik från tronen, gaf den
förre order åt Klas Fleming, hvilken under Eriks regering 
tjänstgjort vid flottan<footnote><sc>Zettersten</sc>, s. 22. Jfr anteckn. i Eriks dagbok <sup>1</sup>/<sub>7</sub> 1566: »Condonavi
Carolo Flemingo delicta, cum navalibus præfuerat negotiis» (<i>Monum. pol.-eccles.</i>,
s. 229). Förmodligen är det Flemings militära befäl, som härmed åsyftas; att
han »förestått sjöärendena» i administrativ mening under Eriks tid, har jag icke
kunnat finna.</footnote>, att fara ut till de i Stockholms skärgård 
liggande fartygen och taga trohetsed af skeppsfolket<footnote><i>RR</i> <sup>12</sup>/<sub>10</sub> 1568.</footnote>. Detta var
naturligtvis endast en åtgärd för tillfället, men i början af 1569
kallades Fleming till Stockholm för att leda flottans utrustning<footnote>Till Fleming <sup>25</sup>/<sub>2</sub> 1569, <i>RR</i>.</footnote>,
och kort därpå omtalas han med titeln amiral i en handling,
som icke alls har med flottans angelägenheter att skaffa<footnote>Kreditiv för K. Fleming och G. Banér till hertig Karl <sup>4</sup>/<sub>3</sub> 1569, <i>RR</i>.
I hyllningseden af <sup>26</sup>/<sub>1</sub> för han icke amiralstitel; <i>SRA</i> II: 293.</footnote>. Det
vill häraf synas, som skulle konung Johan nu hafva upptagit sin
broders plan att tillsätta en fast chef för flottans förvaltning med
amiralstitel. Vintern 1569—1570 tjänstgjorde dock Fleming vid
landthären på norska gränsen<footnote>Fullmakt för Fleming att föra befälet vid ett infall i Norge <sup>6</sup>/<sub>12</sub> 1569;
jfr bref af <sup>22</sup>/<sub>1</sub> 1570. <i>RR</i>.</footnote>, och att han sommaren 1570 var
öfverste amiral för stora flottan, <i>behöfver</i> ej beteckna annat än
en militär befälspost<footnote>Jfr <sc>Zettersten</sc>, s. 6, 428.</footnote>. I början af 1571 uppträder han i alla
händelser med titeln <sp>Sveriges rikes amiral</sp>. Såsom synes,
är denna alldeles analog med titlarna riksdrots, riksmarsk, 
rikskansler och riksskattmästare, och vid denna tid har hans 
amiralsvärdighet således odisputabelt blifvit ett fast ämbete.

I den redogörelse för amiralens ämbete, som ingår i 
hofordningsförslaget från Johans första tid<footnote>Jfr ofvan s. 158.</footnote>, finner man samma 
åligganden angående flottans vård och utrustning som i Eriks 
hofordning. Härtill komma äfven föreskrifter om amiralens 
myndighet öfver själfva personalen, som ej hafva full motsvarighet i den
äldre instruktionen. Amiralen skulle äga makt att med konungens
tillstånd tillsätta höfvidsmän, han skulle hålla mönsterregister,
tillse, att flottans besättning finge sitt underhåll, samt, när några
män af den samma permitterades, låta anteckna hvart de begåfvo
sig, för att vid behof genast kunna uppbåda dem.

Närmare underrättelser om Klas Flemings verksamhet som
amiral föreligga icke. Hans ämbete torde dock hafva ansetts
ålägga honom en verklig tjänstgöring. När han i aug. 1572
önskade resa till sina gods i Finland, måste han därtill utbedja
sig konungens tillstånd, som endast gafs med bifogande af en
uppmaning, att amiralen skulle före afresan ordentligen draga
försorg om konungens och rikets angelägenheter. Samtidigt 
beordrade konungen Jakob Bagge, som vid denna tid tillhörde
slottslofven i Stockholm, att i Flemings frånvaro hafva inseende

med flottans ärenden<footnote>Till Fleming <sup>12</sup>/<sub>8</sub>, till Bagge <sup>12</sup>/<sub>8</sub> 1572, <i>RR</i>.</footnote>. I sak blef denne alltså amiralens 
ställföreträdare, ehuru någon ämbetstitel ej nämndes.

Klas Fleming stannade emellertid kvar i Finland och tog
här ej annan befattning med flottans värf, än att han i någon
mån hade uppsikt öfver de i finska farvatten befintliga fartygen
och de finska skeppsvarfven<footnote>Till Fleming <sup>23</sup>/<sub>10</sub>, <sup>27</sup>/<sub>12</sub> 1572, <i>RR</i>.</footnote>. Då rådet i början af 1573 
föreslog åtgärder för flottans utrustning, ville det också lämna 
omsorgen om flottan i Stockholm åt Jakob Bagge, dock med 
biträde af en annan bepröfvad sjöman, Henrik Arvidsson, som
varit både höfvidsman och amiral vid flera expeditioner<footnote>Rådslag jan.—febr. 1573, <i>SRA</i> II: 451; <sc>Zettersten</sc>, s. 24. I 
1568—1573 års best.reg. står Henrik Arvidsson bland »Höfvidsmän»; <i>Best.reg., KA</i>.</footnote>. Den
sistnämnde fick äfven af konungen öfverinseende öfver alla 
skeppsbyggerier i Sverige<footnote><sc>Zettersten</sc>, s. 6.</footnote>.

Några månader senare entledigades Jakob Bagge från sin
befattning med skeppsutredningen, och Henrik Arvidsson blef
alltså ensam ledare för flottans förvaltning inom Sverige. Om
hans ställning är dock till en början icke mycket bekant. Åren
1573 och 1575 tjänstgjorde han som kommenderande amiral öfver
flottan på Narvas farvatten<footnote>a. a., s. 42, 431.</footnote>. I rådslaget af 8 mars 1575, som
upptog en amiral i den projekterade regeringskonseljen, var Jakob
Bagge uppförd såsom sådan<footnote><i>SRA</i> II: 514; jfr ofvan s. 167.</footnote>. Men i slutet af året utnämndes
Henrik Arvidsson formligen till fast underamiral samt erhöll i
sådan egenskap beställning<footnote><sc>Zettersten</sc>, s. 6; <i>Best.reg., KA</i>.</footnote>.

Den utveckling till ett fast lägre amiralsämbete, som börjat
med riksamiralens afresa till Finland, hade alltså nu nått till slut,
och ämbetstiteln blef den samma, som Erik i sina 
organisationsprojekt användt. Underamiralens fullmakt innehåller ett allmänt
bemyndigande att öfva uppsikt öfver hela flottan och dess 
besättning, på det att de missförhållanden, som yppat sig vid 
skeppsgården, måtte undanrödjas.

Huru underamiralens ämbetsverksamhet — som tidtals 
uppgick i kommandon på utgående eskadrar<footnote><sc>Zettersten</sc>, s. 432 f.</footnote> — i enskildheterna
gestaltade sig, kan af brist på skriftliga minnesmärken från den

samma ej utredas. Förmodligen utöfvade han i regel sin 
myndighet personligen, muntligt och utan bestämda former.

Henrik Arvidsson drunknade sommaren 1578. Befälet
öfver den sjögående eskadern mottog då höfvidsmannen Bengt
Söffringsson, den samme, som längre fram blef tygmästare;
han fick amiralstitel och skall äfven hafva erhållit Henrik
Arvidssons fasta amiralsämbete<footnote>a. a., s. 8, 25, 434. B. S. står som underamiral i 1578 års best.reg.,
<i>Best.reg., KA</i>.</footnote>, men endast för en kort tid.
År 1580 inträdde nämligen riksamiralen Klas Fleming på nytt i
ämbetsutöfning och återtog ledningen af Stockholms 
skeppsgård<footnote>Konungen till Fleming <sup>29</sup>/<sub>6</sub> 1580, svar på dennes redogörelse för 
skeppsflottans utredning »under denne förledne vår», <i>RR</i>. I räkenskaperna för 
aflöning, proviantering o. s. v. vid Stockholms skeppsgård åberopas ej sällan
Flemings order eller »sedel»; <i>Skeppsg.handl., Fl. A.</i> Jfr <sc>Zettersten</sc>, s. 8.</footnote>. Länge stannade han dock icke heller nu därstädes. År
1584 befanns åter nödigt att utnämna en underamiral, 
ståthållaren på Stockholms slott Johan Bagge, emedan Fleming dragit
sig tillbaka till sina gods i Finland<footnote><sc>Zettersten</sc>, s. 8 f.</footnote>. Fullmakten innehöll en
instruktion, som är något bättre specificerad än Henrik 
Arvidssons. Den gjorde uttryckligen underamiralen ansvarig för 
skeppsbyggeriet och skeppens underhåll, provianteringen och 
utredningen, ställde hela personalen under hans myndighet och ålade
honom att hålla mantalsregister öfver så väl närvarande som
frånvarande. Den nye underamiralen synes hafva tämligen 
regelbundet befallt inom Stockholms skeppsgård<footnote>Han omtalas ofta i räkenskaperna, »leveringar» till honom förekomma,
mönsterregister uppgöras i hans närvaro o. s. v. <i>Skeppsg.handl.</i></footnote>, och riksamiralen
ingriper hädanefter endast undantagsvis i dess förvaltning<footnote>Flera löneregister för juni—juli 1590 äro underskrifna af Klas Fleming.
a. saml.</footnote>.

Amiralsämbetets nu stadgade rang beredde det i 
Kalmarstadgarna af sept. 1587 en plats bland rikets allmänneliga 
ämbeten vid sidan af drotsens, marskens och kanslerns, och på
liknande sätt visar sig äfven under 1594 års förhandlingar dess
betydenhet<footnote>Se ofvan s. 176, 186, 188.</footnote>. Den i rådets stora förslag till regeringsordning
intagna instruktionen är tämligen kortfattad och erbjuder intet
nytt, och det samma gäller om ordningen för rikets ämbeten.
Äfven Sigismunds förslag karakteriserade endast i allmänna drag
amiralens ställning<footnote><i>SRA</i> III: 469, 482.</footnote>. Såsom ofvan blifvit nämndt, ingick i 
samtliga dessa organisationsplaner underamiralen såsom amiralens
ställföreträdare och medhjälpare.

En anmärkningsvärd egendomlighet i Sigismunds förslag
är, att de förutsatte, att skeppsgården skulle kunna förläggas
antingen i Stockholm eller annorstädes vid kusten, — enligt en
redaktion nämndes i det andra alternativet uttryckligen Finland<footnote>a. a., s. 482.</footnote>.
Det var tydligen konungens mening, att Fleming skulle kunna
taga flottan med sig till Finland.

Då här talades om en enda skeppsgård såsom flottstation,
så öfverensstämmer detta endast så till vida med de bestående
förhållandena, som den allra största delen af flottan i regel 
brukat vara förlagd vid en skeppsgård, Stockholms. Under hela
perioden funnos dock jämte den äfven andra skeppsgårdar i
olika delar af Sverige och Finland, ehuru vid dessa i allmänhet
endast ett mindre antal fartyg voro stationerade<footnote><sc>Zettersten</sc>, s. 222, 266—284.</footnote>. Stockholms
skeppsgård förblef alltså strängt taget alltjämt en lokal 
institution vid sidan af de öfriga, men dess öfvervägande betydelse
medförde, att de uppväxande centrala amiralsämbetena 
hufvudsakligen här fingo sin verkningskrets. Därigenom kommo också
denna skeppsgårds ursprungligen lokala tjänstemän att blifva
amiralernas närmaste medhjälpare med karakter af halft 
centrala organ.

Utvecklingen af militära befälsposter till förvaltande 
ämbeten hann under denna tid ej längre än till amiralsämbetet.
Säkerligen fingo äfven öfriga högre och lägre officerare ofta nog
biträda i förvaltningen — vid mönstringar och aflöningar hafva
bevisligen höfvidsmän medverkat<footnote>Så år 1564 höfvidsmännen Hans Kyle och Nils Ryning, 1570 Hans
Kyle, Peder Jonsson och Erik Nilsson, 1573 Bengt Västgöte och Måns Stränge
o. s. v., allt enligt bevarade register. <i>Skeppsg.handl., Fl. A.</i></footnote> —, men några fasta ämbeten
uppstodo icke inom dessa grader. Den vid skeppsgården fast
bundna förvaltande personalen tillhörde som förut uteslutande
skrifvareklassen.

Denna blef emellertid småningom ökad, i det att 
räkenskaperna skildes på flera skrifvare. Skeppsgårdsskrifvaren hade
under Eriks och Johans tid materielen till skeppsbygget om hand,
vanligen också inventarierna på fartygen, tackel och tåg, segel,
ankaren o. s. v., den s. k. <sp>skeppsrullan</sp><footnote>Register af skeppsgårdsskrifvarne Tomas Ravelsson, Måns Pedersson
m. fl., a. saml.</footnote>. Arklipersedlarna

voro dock härifrån undantagna; de redovisades — under öfverste
arkli- eller tygmästaren — af <sp>arkliskrifvare</sp>, stundom samma
skrifvare, som hade Stockholms slotts arkli om händer<footnote>Arkliregister af Markus Hansson m. fl., a. saml.</footnote>. På
1570-talet uppträda särskilda <sp>löningsskrifvare</sp> för den
kontanta aflöningen<footnote>Löningsskrifvarne Peder Matssons och Filip Mikelssons register
1573—1594, a. saml.</footnote>, medan för provianteringen funnos
<sp>fetalieskrifvare</sp>, för särskilda gärder stundom äfven särskilda
gärdeskrifvare</sp><footnote>Se exempelvis Markus Jakobssons och Tomas Larssons räkenskaper
för utspisningen på Skeppsholmen 1576, a. saml.</footnote>.

Äfven en <sp>amiralsskrifvare</sp> anträffas i längderna på
1580-talet<footnote>Löneregister i a. saml. Best.reg. 1586—88, <i>Best.reg.</i> och <i>Rosenbl. saml.</i>,
III, <i>KA</i>.</footnote>. Benämningen antyder, att han varit tjänstgörande
amiralens sekreterare.

*

Ehuru de kyrkliga frågorna äfven under denna period
spelade en så djupt betydelsefull roll i statslifvet, gjordes dock icke
något försök till <b>kyrkostyrelsens</b> organisation, motsvarande det,
som Gustaf I företagit vid 1540-talets ingång. I ordinantian af
1575 fanns visserligen en bestämmelse, att ett <sp>consistorium
ecclesiasticum</sp>, bestående af biskoparne jämte några andra
lärda och gudfruktiga män, skulle handhafva den högsta
kyrkliga rättskipningen och afgifva svar på inkommande spörsmål i
fråga om läran<footnote><i>Kyrkoordningar före 1686</i>, s. 263 f.</footnote>. Detta consistorium skulle emellertid, såsom
också på grund af dess sammansättning naturligt var, endast
sammanträda en eller två gånger om året och hade således
snarare karakteren af ett slags trängre kyrkomöte än af ett 
förvaltande ämbetsverk. Denna del af ordinantian sattes för öfrigt
aldrig i verkställighet<footnote><sc>Anjou</sc>, III: 3.</footnote>.

*


<h2>BILAGOR</h2>

<table o c>
<td><big>I.</big>
<td><tab>
<td><h2><small>Erik XIV:s hofordning.</small></h2>
</table>

Den grundläggande texten är en handskrift i Engestr. saml.
(Familia Gustaviana), <i>K. Bibl.</i> Stilen är otvetydigt samtida, men
handskriftens karakter ej på något sätt angifven. Som emellertid
för några af de främsta ämbetsvärdigheterna innehafvare äro 
antecknade i kanten och så väl i dessa anteckningar som i själfva
texten en del ändringar blifvit gjorda, kan aktstycket ej gärna vara
en privat afskrift, utan torde härröra från konungens kansli och
således hafva officiell natur.

Den del däraf, som angår den centrala statsstyrelsen i 
egentlig mening, är af följande lydelse:

Thenn stormechtigeste högbornne furstes och
herres, her Erichz thenn fiortende, Swerigis, Göthis
och Wenndis etc. konung, hoffordnungh, therudinnen
bliffwer tilkenne giffwit, hure såsom Kong:e M:ttz
gode männ, ridderskap och adell sampt alle andre
Hans Kong:e M:ttz hofftiänere högre eller nidrige
stånd schole wette sitt ämbete och kall, och sig ther
vdinnen förholle, effter som högbe:te Kong:e [M:tt]
them ther till förordnet haffue.

(1.) <b>Öffuerste hoffmestere</b><footnote>I kanten: Grefve Peer till Öregrund och frijherre till Ridboholm.</footnote>. Hans ämbete ähr att wette och
förhandle om alle rig:ns wichtige och anliggende ährender,
som anthenn innrijckis eller vthrikis skole bestelles, synnerligen
huad såsom fridlige saker belanger, ther på hann och skall fordre
besked vtaff Kong:e M:tt och giffue Hans Kong:e M:tt 
thervdinnen godhe och trogne råådh. Tesligeste nhär såsom något<footnote>Efter »något» har ursprungligen stått »wichtigt», men detta ord är
öfverstruket.</footnote>
förhåndenn wåre, och hann ther opå bekome Kong:e M:ttz 
befalning, att hann vdi Kong:e M:ttz nampnn schulle något 
angiffue ebland Kong:e M:ttz vndersåtther, gode männ och tiänare,

hwad sasom tilgörendes eller latenndes wore, thet ware sijg
hwem thet helst wåre kunne, anthen högre eller nidrijge stånd,
thå skall thet så flijtelugenn vtaff them effterkommedt bliffwe,
lijke som Hans Kong:e M:tt sielff vdi ägenn personn thet 
befaledt hade. Huar och något bliffue genum försumelsse och
oachtsamhett tilbake och icke så fliteligen beställt, som thet
sig borde, och macht opå låge, thå skall hann thervdöffwer
straffe lathe, effter som sakennes brott kann ware. Och så offte
hann för synnerlige förfall skull iicke sielf kann ware tillstädis,
thå skall en vtaff thesse nästföliande vdi hans stadh göre then
samme, mädhann hann bårtte ähr.

(2.) <b>Riksens marsk</b><footnote>I kanten: Grefve Swante till Westerwijk och frijherre till Hörningzholm.</footnote>. Hans ämbete ähr och så berådhslå
vm alle rig:ns wichtige handlinger, aldelis såsom tilförennde
vm hoffmesterenn berördt ähr, vthan i sådanne måtte skule theris
ämbete ware åttskilde, att såsom then ene achter på fridlige
saker, så skall thenn andre bestelle hwad såsom til krijgz saker
belanger, förskaffandes vdi förrådh huad nodtorffter som kunne
vdi ofredlige tijder behöffues. Och nhär såsom någon feide på
kommer, skall hann thå ware tilstädis och giffwe godh råådh
och anslagh före, hure såsom alle saker måtte skickeligen och
fliteligen företagne bliffue, till Kong:e M:ttz och rig:ns gagnn
och beste. Hann skall och beflijte sig vm att holle bådhe 
ryttere och knechter vdi hörsamhett och lydno emott Hans Kong:e
M:tt, handlendes medh them vm en lijdelig och mögelig 
besoldning, och sedenn fordre opå thenn deell the haffue skole, 
tesligest lage och ordinere vm alle borgeläger, och sedenn giffue
Hans Kong:e M:tt tilkenne, hure såsom ther vm beställt wårdet
ähr. Szå offte som någen ståttelig triumph medt inridende skee
skall eller och någen annseenlig solenniteett skall holles, thet
wåre sig medt bröllop, barnsööll, kyrckiegångh, eller nhär någre
anseenlige herrer och fremmende legater skole vndfangnes, thå
skall hann ther vm så bestallet, att ther med måtte skickeligenn
och ordentligenn tillgåå, så att thet måtte haffue något 
anseende, och elliest bestalle vm allehånde rytterespeell, torneringer,
stekende och all annen deell ther till behöffwes, effter som och
plägsedh ähr vdi andre konungers och furste[r?]s hoff.

(3.) <b>Öffuerste cammerere</b><footnote>I kanten har först stått: »Her Gabriel Christersson, frijherre till Mörby»,
men detta namn är äfven korsadt och ersatt med »Her Steen Erichsson 
frijherre till Gräfznäs».</footnote>. Honum bör vdi lijke måtte giffue
Hans Kong:e M:tt gode och trogne rååd medt the andre vdi
rig:ns wichtige och anliggende wärff och ährender, som 
förefalle kunne. Doch skall hann icke thäss mindre udi sunderhett
weete sitt ämbete attskilleligen ifrå the andre, som ähr att haffue
god acht opå nhär såsom någre ansendtlige herrer och 
fremmende legater skole vndfongnes, att the medt herberge 
tilbörligenn måtte bliffue logerede och tracteredhe, och sedenn the
skole haffues till förhör, att hann thå achter opå förspöriendes
sigh hoos Kong:e M:tt nhär såsom belägligit kann ware, att the
måtte bliffwe upfordrede til Hans Kong:e M:tt, haffwendes och
så god acht, att the rum, thervdinnenn sådanne personer skole
komme till förhör, måtte effter tilbörlig wijss beredde och 
tillflyede bliffue. Hann skall och så fordre på theris affskeede, att
the icke länge motte bliffue uppehåldne, hwar lägenheterne sig
elliest så begiffue.

Vdi lijke måtte skall hann och, så offte någen stor 
solenniteett hafts för händer, som är bröllop, barnsööll, kyrckiegång
eller något annedt panckeett, achte ther på, att the furstelige
rum och saler, ther någon samquem vdi så måtte skall holles,
motte med allehånde hussgerådt bliffue tilpyntedhe och wtredde.
Huad deell som fattades skall hann vdi tijd giffue rentemesterenn
eller och vnder renthmesterenn tilkenne, på thet mann kunde
sådant beställe lathe.

(4.) Thesse förbe:te skole ware såsom the förnämpnste aff
rådhet, aff hwilke altijd eenn till thet minste skall ware tilstädis
hoos Kong:e M:tt. Och så oftte någenn aff them för synnerlig
förfall skull icke får ware så wid hånden, thå moste en annen
aff the andre vdi hans stadh achte på thet honum tilkommer, så
lenge hann sielff kann komme tilstädes igenn.

(5.) <b>Öffuerste renthmestere</b><footnote>I kanten har stått: »Her Gabriel Christersson frijherre till Mörby»,
men detta år öfverkorsadt.</footnote>. Han skall och ware j rådhet
medt the andre för:de, och ähr hanns ämbete synnerligen
att achte på alle kammer saker, så mykid opbördenn 
belanger<footnote>Den ursprungliga lydelsen af denna punkt är: ». . . kammer saker,
undentagendes regenskapen, synnerligen att bestelle vm Kong:e M:ttz och
rig:ns hele opbörd och vttgifft, och så mykid opbördenn belanger . . .» De
i texten uteslutna orden äro strukna.</footnote>, förfare<footnote>». . . belanger, skall hann förfare aff rekne cammerenn», hette det 
ursprungligen.</footnote>, hvad såsom the haffue händer emillenn,
som huffwd opbörden haffve<footnote>Öfverkorsadt: »vpå rig:ns rännthe».</footnote>, som ähr peninger, spannemall

och warur, och så bestellet, att the partzeler, som åhrligen
skule förytres, måtte vdi tijd och för rätt wärd håldne bliffue,
och therfore igenn köpes, huad såsom Kong:e [M:t] till sinn
egenn personn tesligest och till sitt hoff vdi sijdengewannt
och cläde sampt huad deler som Hans Kong:e M:ttz husshåld
belanger och [!] behoffues, och huad såsom elliest är för nöden<footnote>Orden »är för nöden» äro skrifna ofvanför raden i stället för »kann
göres behoff», såsom det stått från början.</footnote>
till rytters och knechters lönning och thet gemene folck på slott
och gårderne ähre. Schall han och vdi vnderdånighett bespörie
sig hoos Kong:e M:ttz vm alle löninger och wette Hans Kong:e
M:tt beskeed, hure såsom ther vm bestältt wårdet ähr. Sedenn
skall hann vdi rätten tijd lathe löne både j Kong:e M:ttz hoff,
tesligest på alle slott och gårder rytter och knechter, 
förordnendes ther till någre gode männ, som thet så bestelle kunne.

Item att förordne vm alle fougter och embetzmänn. Hann
skall och föreweette huad såsom leffreredt ähr och fordre opå,
att huad såsom tilbake ståer, att thet måtte vdi tijdh inkomme,
latendis ther effter schriffue vthur Hans Kong:e Ma:ttz cantzelij.
Och såsom marskzens ämbete ähr att handle med them alle,
som vdi Kong:e Ma:ttz tiänist bliffue annamede, vm en lijdelig
besoldning, så skall nu renthemesterens ämbete wara att förslå,
wärdere huad såsom thet sig kann belöpe, som the begärendes
ähre. Och på thet hann sådant motte theste bättre effterkomme,
skall hann haffue sig tilhiälp Erich Mattzssonn, som och kann
hielpe medt till sakenn.

(6.) Thesse fyre kalles secrete råådh, them allom bör wette
handle vm alle hemlige rådhslaeg och ährender, som på färde ähre,
och skole the huar för sigh göre theris rådz juramentt, att huad
såsom them vdi förtroget wijss bliffver vdaff Kong:e M:tt 
betrott och tilkenne giffuit, att the thet inne med sig beholle och
för ingenn vthenn them Hans Kong:e M:tt sielff will thet 
vptäcke och wethe lathe. Huarföre skole the alle samptligenn, så
offte som något wichtigt för håndenn ähr (huilked kunde them
anthen aff Hans Kong:e M:tt sielff eller och någen aff Hans
Kong:e M:ttz secreterere bliffue tilkenne giffuit och proponeret),
thervdöffuer nödtorffteligen berådhslå, och sedenn, nhär som 
lägligit ähr, skall enn vtaff them ware tilstädis och giffue Hans
Kong:e M:tt beskeed anthenn skriffteligenn eller muntligenn, huad
såsom theris betänckende kann wåre j sackenn.

(7.) Och effter för nödhenn ware will, att någre gode männ
flere wåre j rådhet medt, som och kunde hiälpe till att 
berådhslå vm the saker, som dagligen förefalle kunne, therföre haffuer
Hans Kong:e M:tt thet så för gott ansedtt, att thesse Hans
Kong:e M:ttz trogne vndersåther, som här vnder ståå 
ahntecknedhe,
<poem>
1.
2.
— — — — — — — — — — 
12.
<tab>[siffror intill 12, med tomrum för namnen]
</poem>

Aff thesse förberörde skule altijd till thet minste 6 ware
tillstädis hoos Kong:e M:tt, haffuendes en synnerlig cammer för
sig, ther vdinnen the dagligen skule komme tillsammens att
berådslå vm the saker och ährender, som thå kunne ware på
färde. Så skall och enn vtaff secretererenn<footnote>Förmodligen skriffel i st. f. »secretererne».</footnote> ware ther till 
förordnet, som alle dager effter måltijd ähr wid håndenn hoos Hans
Kong:e M:tt, vdi vnderdanighett förhörendes och förspöriendes
sig, huad såsom Hans Kong:e M:tt will lathe haffues för händer
in för rådet, huilkid hann sedenn annenn dagen näst effter vm
morgonen skall proponere. Och nhär som Hans Kong:e M:tt
kann ware lägligit, skall hann sampt medt enn vdaff rådet ware
tilstädis och göre Hans Kong:e M:tt relationn, huad som thenn
dagenn ähr vdaff them sampntligen bewilgedt och beslutedt.
Så skule och the, som aff rådet ähre, sedenn giffue tilkenne,
huilke som [de?] wille forordiinere, och sättie någre gode och 
förtrogne männ, ther skule effterkomme och fulfölie, the som Hans
Kong:e M:tt thå gillendes och samtyckendes warder, och sielfve
thez same göre hwar vdj sijn stadh.<footnote>Orden »och sielfve — stadh» äro tillskrifna med samma stil, som
återfinnes i öfriga ändringar.</footnote>

(8.) <b>Öffuerste Amiraell</b><footnote>Tomrum för namnet.</footnote> <tab> <tab> <b>Under Amiraell</b>
Jacob Bagge<footnote>Detta namn står i själfva texten, ej, såsom de föregående, i kanten.</footnote>. Theris embete ähr att försörie alle the deler
och nödtorffter, som till Kong:e M:ttz skipzflåte kunne behöffues,
som ähr att lathe byggie skepp, och the, som bygde ähre,
sedenn lathe förware och förmåle, tesligest nhär så behöffues
medt fetalie så wäll som medt skytt och ahnen krijgz 
vttrustning försee lathe, vdi tijd och time bestellendes vm alle andre
skipz vthredningers nödtorffter, opå thet att nhär såsom 
vmtrengde motte alle thesse effter:ne partzeler ware tilstädis

och förslåes, huad som till hwartt och ett skipp will behöffues,
som ähr krutt, loodh, kunstig fyrwärck, taghell, tugh, anckare,
segell, dubbeltt segell, bånett, läntzer, skärsaxer, lanternor, låder,
krijgz kloott, stånge kloott, piklott, draggutid bly, halffue 
spedzer, boldzaner, fänicker, bestellendes och så hoffuitzmänn, 
skepere, styremänn, knechter, bårdskärere, timbermänn, byskyttere,
bodzmänn, schaffare, kocker, kellerswenner, kåål, wedh, ferst
watn, saltt, jern barlast, siele hudar, tesligest och så bestället
att skepen måtte bliffue försörgde medt cappellaner, schriffuere,
fordrendes och så siöö breff och skipz artickler.

Till thett sijdzste, att huar någre skipp bliffue förwärrede,
så att the wåre rottne eller elliest illefarnne, skule the sådant
förekomme, them lathe bättre och ther om hoos slottfougterne
och byggemestarenn anholle.

<br>
Punkten om amiralerna slutar längst ned på en vänstersida i
handskriften. De två följande bladen äro utskurna, så att endast
smala remsor närmast ryggen återstå. Enstaka bokstäfver, stafvelser
och ord finnas visserligen kvar på dessa remsor, men det har icke
lyckats mig att af dem draga någon bestämd slutsats om hvad de
två bladen innehållit.

Efter denna lucka vidtar i handskriften en afdelning om »camer
junckere», — rubriken står högst uppe på den följande sidan —,
och vidare följa mer eller mindre utförliga instruktioner för »bissere»,
»skencker», »the som skole täckie vpp», »småswenner», »camer
tienere», »döreswenner», »camer swenner, som achte på Kong:e
M:ttz cläde cammer», »döreswenner för Hans Kong:e M:ttz egitt
maak», »drabant hoffuidzmänn», »furerer». Dessa punkter utgöra
tillsammans nära hälften af hofordningen, sådan den nu föreligger.
Då de emellertid hufvudsakligen angå hofsysslor i egentlig mening,
funktioner i fråga om konungens personliga uppvaktning, så kunna
de här lämnas å sido.

<br>
En senare afskrift af hofordningen finnes i <i>Engestr. saml.</i> 4:0,
B. I: 1, <i>K. Bibl.</i> Den öfverensstämmer på det närmaste med 
anförda äldre text och följer de däri gjorda ändringarna — dock
utan att upptaga anteckningarna i kanten om ämbetenas 
innehafvare. Den synes därföre omedelbart eller medelbart vara grundad
på denna.

Ändtligen anträffas också i <i>H. Bjelkes saml.</i>, II: 731—740,
<i>U. U. B.</i>, en afdelning med rubrik »Thenn stormechtigeste, 
höghborne furstes och herris her Erich then fjortonde medh Gudhz nåde
Swerigis, Göthis och Wendis etc. konungz Hoffordningh», hvartill
Hog. Bjelke med egen hand tillagt: »och stältis, då han skulle
drage till Engelandh anno etc. 1561». Sista ettan i årtalet är sedan
med annat bläck ändrad till en nolla, så att årtalet blir 1560.

Under denna rubrik finner man nu först och främst afskrifter
af de ofvan meddelade instruktionerna för marsken, öfverste 
kamereren och öfverste räntmästaren, de båda rådskorporationerna och
amiralerna efter samma text i dess ursprungliga affattning, alltså
<i>utan</i> de i den gjorda ändringarna. Men härtill kommer dels en
redogörelse för öfverste hofmästarens ämbete, som är vida 
utförligare än den i nyss anförda aktstycke och af väsentligt annan
karakter, dels instruktioner för ett par i den texten icke alls 
behandlade ämbeten, köksmästare, kansler (och sekreterare). Af dessa
instruktioner är köksmästarens instucken mellan öfverste kamererens
och öfverste räntmästarens — såsom n:r 3 — , kanslerns (och 
sekreterarens) står efter amiralernas. Och sistnämnda punkt är här den sista.
Hela den i ofvan anförda text så betydande afdelningen om de
egentliga hoffunktionärerna saknas helt och hållet.

Det torde vara uppenbart, att man här ej har att göra med
någon enhetlig handling, någon i vissa punkter förändrad 
redaktion af hofordningen, utan med en samling afskrifter, af hvilka
större delen härrör från hofordningen, medan några — instruktionerna 
för hofmästaren, köksmästaren samt sannolikt kanslern (och
sekreteraren) — hämtats från annat håll. Dessa afvika nämligen
genom sin vidlyftighet —- de två förstnämnda utgöra sammanlagdt
12 foliosidor, den sistnämnda 3 — och genom hela sin affattning
från de öfriga. Så utan förmedling hafva de olika beståndsdelarna
blifvit sammanförda, att i åtskilliga punkter deras heterogena 
beskaffenhet direkt kommer till synes. Så ingår äfven här, i den
efter hofordningen afskrifna instruktionen för marsken, hänvisningen
till hvad som »om hofmästeren berördt är», ehuru marsken här
står som n:r 1, hofmästaren som n:r 3. Så passar ej heller den
från hofordningen afskrifna punkten om »desse fyre» sekrete råd i
stycket, då här ej blott hofmästaren utan ock köksmästaren införts
mellan kamereren och räntmästaren och de föregående ämbetena
alltså blifvit fem till antalet.

Granskar man närmare de partier, som ej tillhöra den 
egentliga hofordningen, så befinnes det, att det som rör hofmästaren i
själfva verket är en afskrift af en själfständig instruktion för (under-)
hofmästarens ämbete, hvilken föreligger i en äldre redaktion och
synes vara att datera till år 1563<footnote>Se s. 142, not 2.</footnote>. Afskriften är emellertid ej
alldeles fullständig: den slutar midt i en sats, ehuru så, att det i
alla fall blir mening, och den sista punkten i den äldre redaktionen
saknas sålunda helt och hållet. Reglementet för köksmästaren är
till hela sin uppställning så väl som till sitt innehåll af samma natur
som hofmästarens instruktion, men någon tidigare text till detta har
jag icke anträffat. Afdelningen om kanslern (och sekreteraren)
ändtligen är ej heller bekant i någon annan redaktion än denna.

Hvarpå det beror, att så heterogena handlingar blifvit 
sammanförda under den missvisande enhetliga rubriken, kan 
naturligtvis ej med visshet afgöras. Så mycket är tydligt, att de, 
sådana de här föreligga, härröra från samma afskrifvare; så väl
stilen som papper och bläck äro alltigenom de samma. Man kan
då tänka sig, att denne egentligen haft att skrifva af hofordningen,
men också ägt tillgång till andra aktstycken, och när han bland
dem funnit dels en instruktion för hofmästaren, som syntes honom
värdefullare än hofordningens, dels andra liknande handlingar, som
i hofordningens äldre text ej voro upptagna, men som föreföllo
viktiga, helt enkelt intagit dessa bland sina afskrifter. Möjligt är
också, att afskrifterna först genom en senare åtgärd blifvit 
sammanförda under den gemensamma rubriken, att man helt enkelt häftat
ihop dem därföre, att de voro af samma hand, och då gifvit 
samlingen namn efter hofordningen, emedan de första punkterna 
befunnos härröra från denna. Härför tala flera omständigheter, såsom
den, att hofmästarens instruktion blifvit insatt på oriktig plats och i
ofullständigt skick: den afbrytes nu längst nere på sista sidan af ett
lägg, och en fortsättning kan alltså mycket väl hafva funnits på
första sidan af ett nytt lägg, som icke kommit med. Man är vidare
frestad att antaga, att det förhåller sig på liknande sätt med 
instruktionen för »secretereren», som i handskriften utgöres af en enda
punkt, också längst ned på sista sidan af lägget. Vare sig det är
den allmänna sekreterarevärdigheten eller en speciell post, som
åsyftas, kan det ej gärna vara rimligt, att dess åligganden skulle
vara uttömda i denna enda punkt, och äfven här bör sålunda en
fortsättning hafva följt på ett nytt blad.

<br>
För hofordningens datering har man, såsom <sc>E. Hildebrand</sc>
påpekat<footnote><i>Statsförfattn:s historia</i>, s. 264, not 2. — <sc>Dalin</sc>, III: 1: 618, hänför 
hofordningen till 1566.</footnote>, en ledning däruti, att vid öfverste hofmästarens ämbete
P. Brahe är antecknad såsom »grefve till Öregrund». Däraf följer,
att den ej kan vara tillkommen tidigare än juli 1561 och ej senare
än mars 1562<footnote><sc>Forsgren</sc>, s. 12 f.</footnote>. Närmare kan dess datum för närvarande ej med
säkerhet fixeras.

Det förefaller dock ej sannolikt, att hofordningen blifvit 
utarbetad, innan konungen anträdde sin friarefärd till England, 
eftersom den till alla delar förutsätter ett ordinärt tillstånd inom 
styrelsen, konungens personliga närvaro och ledning däraf. Däremot
är det möjligt, att den tillkommit strax <i>efter</i> resplanens uppskjutande.
På återfärden från Elfsborg höll konungen i okt. 1561 en herredag
i Jönköping, vid hvilken han bland annat synes hafva för rådet
framställt sitt behof af hjälp till regeringsärendenas skötsel. De 
församlade rådsherrarne erkände också tyngden af »dett bekymber och
arbete», som ålåg konungen, och hembjödo honom sin »plichtige
tro tiennst» i hans »store omach och arbete . . . anthen her 
inrikes heller utanlanndz» samt bekräftade slutligen denna 
beredvillighet att tjäna honom än ytterligare: »dett vi gannsche välvillieligen
och gerne giöre velle, och gerne såge, att flere af e. k. Ma:tz råd
och adel måtte och så dher till hielpe, så mychidt mögeligidt våre,
att e. k. Ma:t någedt bekymber och arbete aftage, och ordineres
hvar till dett embethe hann tiemelig våre, ner e. k. M. dem 

behöfde»<footnote><i>SRA</i> II: 41.</footnote>. Här är således äfven fråga om tjänstgöring i ämbeten,
och om å ena sidan hela arten af dessa förhandlingar talar för att
hofordningen då ännu ej fanns, så är det å andra sidan ej 
osannolikt, att dess tillkomst med dem stod i närmare eller fjärmare 
samband.

I H. Bjelkes anteckning om hofordningens datering är således
först och främst det ursprungliga årtalet 1561 afgjordt att föredraga
framför det genom ändringen tillkomna 1560. Äfven i sin första
form skulle emellertid den uppgiften strida mot ofvan gifna 
utredning, om den tolkades såsom ovillkorligen hänvisande till tiden
<i>före</i> den engelska resan. Får den däremot förstås mera allmänt, 
såsom angifvande endast den ungefärliga tidpunkten för denna resa,
så att äfven veckorna närmast efter den första resplanens 
uppgifvande däri kunna innefattas, så blir den ett ytterligare skäl att 
hänföra hofordningen till hösten 1561.

<table o c>
<td><big>II.</big>
<td><tab>
<td><h2><small>Instruktion för kanslern (och ”secretereren”) från Erik XIV:s tid.</small></h2>
</table>

Den instruktion för kanslern (och »secretereren»), som finnes
införd i <i>Hog. Bjelkes saml.</i> under rubriken Erik XIV:s hofordning,
föreligger, såsom nämndt, så vidt bekant ej i någon annan 
redaktion<footnote>Se ofvan s. 267.</footnote>, och ej heller har jag i öfrigt funnit den omnämnd i 
tillgängliga källor. Instruktionens karakter är därföre lika oklar som 
hofordningens och hofregistrens; det är ej möjligt att afgöra, om den
verkligen blifvit af konungen fastställd till efterrättelse, ehuru den
nu blott föreligger i nämnda afskrift, eller om det blott är ett af
de under Eriks tid så talrika <i>förslagen</i> till organiserande akter, som
afskrifvaren bevarat. Aktstycket förtjänar i hvarje fall all 
uppmärksamhet såsom det äldsta kända fullt utarbetade reglementet för det
svenska kansliets ledning, och dess innehåll är af allra största 
intresse, då det i många händelser företer nya uppslag i kansliets inre
ordning. Jag har därföre funnit mig böra meddela denna handling
in extenso.

<h2><small>Cantzelerens embethe.</small></h2>

(1.) Honum bör till thez förste atth förskaffe och besörie
Kong:e May:ttz cantzelii medh sodanne personer, som ther 
bruchlighe och tienlighe kunne ware, medh them han gran achtt och
tillsyen haffue skall, att huar och en motte troligenn efterkomme
och göre sitt embethe fyllisth, ther till han uthaf K. M. er skickett
och förordnett.

(2.) Wdi synderheetth skall hann haffue jnseende medh
them, som till secretarij dignitetth betrodde ehre, huru the sigh
holle, försth mez honum som ehr procurator, om han troligen
och flitteligenn ställer sigh och wmgår mez the saaker honum
bör achte. Synnerligen huadh retthgonger belanger skall 
cantzeleren flittelighen förfare, vm han för wilie, wenskap, muthor eller
eller gåffuer nogre ärender nederlegger, fördölier och förtigher,
som Kon: M:tt och richitt machtt wppo ligger, po thez thenn
skyllighe mo wnkomme oneffsth och ostraffath, thesligest om
han och tager skencker för förleninger, item om hann icke
achter well wppo hvadh sosom eliesth skall beställes och honum
tillkommer, som är medh obligationer, beställinger och annatth
sodanth mere, och så förskaffer thett, atth fremmende samptt
andre aff hvadh helsth embeter the kunne ware, som wdi K.
M:ttz tienisth ehre anthagne, icke motte länge wppeholles wthann
beskedh, sedhenn mez them förhandlatt ehr wordett, om then
dell the haffue skole, på thez atth Kongl. M:ttz gagn och beste
ther igenum icke motte blifue försummet.

(3.) Wdhi like motthe skall hann och haffue grann achtt
wppo medh hvadh trohett och fliitth thenn sigh skicker, som
bör suare tili alle wichtighe misciuer och handlinger, som 
anthenn innenn eller wthenlandhz och swenske saker belange[ndes?]
förskickes skole, wm han och legger noghre breff nedh suarlöse,
och anthen inthez fordrer ther beskedh wppo eller och fördroijer
ther mez wthöffuer enn monadtt. Huar thez befinnes, skall
cantzeleren thenn samme för rätthe stelle och honum sodanne
hans othrohett anklaghe, huar then samme eliesth wthaff skäligh
och oundwichligh förfall icke er förhindratth, so atth han sinn
tienisth icke så flitteligenn haffuer kunnetth förestå och achte.

(4.) Sosom Hans Kong:e M:tt och will, atth the tyske och
latiniske saaker och handhlinger motte icke heller bliffue tilbake
eller försummedhe, wthann wdi like motthe förfordhredhe aff
them som sodhanth bör achte, och huadh försummelse 
therwdinnen bliffuer företagitth, skall cantzelerenn och wethe giffue
Kong:e Ma:tt tilkenne mez sodant beskedh, som förberörth ehr.

(5.) Widhare skall och cantzelerenn haffue tilsyenn mez
thenn, som bör achte po alle fougters misciuer, att han vdi tidh
fordrer suar och beskedh po alle såådanne breff som suar kräffue,
och eliesth lathe them bethimeligenn få wethe, hvad sosom Hans
K. Ma:tt will haffue bestälth. Befinnes thez, atth han nogetth
ij so motthe försummer, att han therföre motthe bliffue straffath.

(6.) Item bör och cantzelerenn haffue jnseende mez
thenn, som skulle achte po alle supplicatzer, huru troligenn hann
sigh ställer, om hann tager muther och gåffuer, wppo thez han
vil förfordhre nogens saach hos Hans K. Ma:tt, och inthez
achter the fathiges besueringh och clagemåell, wthann lather
thez bliffue tilbake, som honum för alth bör achte.

(7.) Wdöffuer alth dette skall cantzeleren so bestelletth,
atth vti cantzeliett motthe holles årligenn visse registrationes och
protocoller po alth thez, som skriffz och wthgår om åhrett,
huilke sedhenn skulle legges wthi beqvemligh ruem, ther the
kunne well ligge föruaredh wdi.

(8.) När nogetth longtt twgh eller rese er förhanden, skole
allenesth the handlinger haffues tilstedes, som mann kan tencke wdi
dagligitt brwk och effter tidhzens legenheett will behöffues, huilcke
altidh skule ware wedh hondhenn hos Kong:e M:tt, menn hvadh
sosom mann icke så storligen haffuer behoff, skall granneligen under
förseglinger wdi bequemligitt rum, som förberörth er, jnsätties
och förwares.

(9.) Skall hann och flitteligenn förfare, att huar so wore,
thez nogen kunne beslås eller befinnes, som otroligenn wore
och the saker och handlinger, som borde hemmeligen och 
försuigne holles, euulgere eller nogenn openbaredhe, synnerligenn
the personer, som sådanth icke wethe bordhe, then skall hann
effter K. M:ttz hoffartickler straffe lothe.

(10.) Widhere skall han och haffue jnseende mez atth
inge wichtige breff aff cantzeliett skole wthgå, wthan atth K. M:tt
them tillförende förhörth och sedhenn beuilgett haffuer, männ
ther som so wore, atth Hans K. M:tt nogetth befalte thez som
ringe och slätte misciuer wore, som er mez förskrifter till rette
och eliesth belangendes, och lägenheterne sigh icke så begåffue,
atth H. K. M:tt them sielff förhöre och examinere kunne, tho
skall han them reuidere och vtgo lathe.

(11.) Kreffuer och hans embete atth late holle clare 
monadz register po alle the breff, som fougterne wthöffuer hele
rikett eller och andre K. M:ttz wndersoter och tienere, hoo helsth
the ware kunne, tilskriffues. Och ner so legligitt kan vare, skall
han thå randsake och förfare, huru ther om bestälth er, och
huar han sedhenn förnumme nogen haffwe thagitt försummelse
wdi thez them till K. Ma:ttz gaghn och besthe er tilkenne
giffuitth och befalth ath bestelle och göre, skall han do sodanth
granneligenn antheckne lathe, ther om Kong:e M:tt förstendiga
och sedhen ther wthöffuer straffe lathe, effter som H. Kongl.
Ma:tt synes och sakens bråtth kräffuer.

(12.) Thill thez siste shall han och so förskaffe, att
cantzliett motte bliffue förfordhredhe, so atth the po Kong:e Ma:ttz
rese altidh motte ware förhondhenn, när Hans K. M:tt them
behöffue kunne, haffuendes theris läger icke longtt ther ifro
Hans Kong:e M:tt ligger, wppo thez atth, huar Hans Kong:e
M:tt nogett kan haffue, som beställes skulle, att the altidh wore
wedherredhe.

<h2><small>Secretererens embethe.</small></h2>

Atth hann wpsäger Kong:e M:ttz tydske tienere theres
bestalnung, ner the bliffue förloffuede wthaf H. K. M:tt, so
framth hann icke skall fylle then skadhe wp, som hans Kong:e
M:tt ther af tager.

<br><br>
Såsom synes, är instruktionen i det skick den föreligger
odaterad. Så mycket är emellertid tydligt, att den tillhör Eriks
regeringstid; man märke bl. a. punkten om prokuratorn. Tämligen
säkert är väl också, att den ej kan hänföras till de sista åren däraf,
1567 och 1568; det tillstånd, hvari styrelsen då befann sig, var ej
ägnadt för några organiserande försök. Närmare har jag icke
lyckats fixera tidpunkten för instruktionens tillkomst. Finge man
antaga, att en dylik reglering af kanslerns ledande ställning ej blifvit
uppgjord i hans frånvaro, så skulle den sannolika dateringen kunna
begränsas till Gyllenstjernas vistelse i Sverige under senare delen
af 1562 samt 1565—1566<footnote>Jfr ofvan s. 196.</footnote>. Inre skäl tala ju för ett dylikt
antagande, men de torde näppeligen vara tillräckliga för att fullt
bestyrka det.

*





