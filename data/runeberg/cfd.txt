<h1>ROSENFESTEN.</h1>

<h2>ETT FANTASI-SPEL

I

TRE AKTER.</h2>



<h2>Rosenfesten.</h2>

<tab><tab><b>Uvertyr.</b>


<poem>
<tab><b>R</b>atsch, kratsch,
<tab>Bulleri, bulleribas,
<tab>Ratsch, kratsch,
<tab>Bulleri, bulleribas;
Tululi, tululi, tululili!
<tab>Nu öppnas
<tab>De leende,
<tab>Tjusande,
<tab>Skimrande
<tab>Kärlekens engder igen.
<tab>Kupido och Venus
<tab>Med alfer, trollpackor,
<tab>Bereda en högtid så stor.

Bland källor och löfviga skogar
De bädda en brudsäng, så grann.
Af Flora de låna
Brudlakan,
Af natten ett täcke,
Med perlor beströdt.
Musik och traktering
Då lära ej fela,
Och skämt och spektakel
Till samtliges gamman och fröjd.
</poem>
<poem>
<tab>Frälst ur bojan, älskarinnan hvilar
<tab>Säll invid sin trogne älsklings bröst.
<tab>Näktergalen, mellan gröna pilar,
<tab>Helsar dem med klangen af sin röst.
<tab>Klippans källa brusar, natten kastar
<tab>Månens klot på himlen opp,
<tab>Medan midnattsvinden rastar
<tab>Uti aspens gröna topp.

<tab>Hvem ränner der?
<tab>Hollah! hollah!
<tab>Hvem ränner der?
<tab>Hollah! hollah!
Peruken den fladdrar och pudret ur håren
Det dammar, och framför och efter i spåren
En hund och en varg och en brummande björn;
De lura i hvart och ett hörn.
Brum, brum, brum, brum!
U, u, u, u!
Voff, voff, voff, voff!
Se, mannen han ilar,
Han kilar,
Han hoppar, han far öfver stock, öfver sten,
Och byxen är spräckt uti gren.

Ja! Ordföranden det är i Rosenfesten,
Som så gräsligt skalar öfver mark och skog.
Rocken uppfläkt är, och halfva vesten
Nyss en taggig törnebuske med sig tog.
Efter honom ses en flock af qvinnor skala,
Rätt fatala,
Jagade som han kring alla håll
Utaf bistra troll.

Men hvem kommer der så makligt på borickan?
Under hexors skrål hon tågar af. 
</poem>
<poem>
Jo, den damen hon är Rosenflickan,
Som i dag man hederskransen gaf.
Hon, som uti oskuld och i ädla dygder
Var så känd och dyrkad uti våra bygder,
I triumftåg rider nu på åsnans rygg,
Rundt omsvärmad utaf skogens mygg.

<tab>La, la, la!
<tab>Bravo, bravo, bravo!
<tab>La, la, la!
<tab>Bravo, bravo, bravo!
<tab>God tur, god tur,
<tab>Bravo, bravissimo,
<tab>Moll, dur, moll, dur,
<tab>Piano, pianissimo.

Höre man nun weiter von der phantastischen Rosenfeste
Und die romantische Liebe daneben!
Pottswetter, schnapps, weiches Leben,
<tab><tab>Weben,
<tab><tab>Streben,
<tab><tab>Kratsch,
<tab><tab>Ratsch,
<tab><tab>Tillilililli
<tab><tab>Abend,
<tab><tab>Labend,
<tab><tab>Nippen,
<tab><tab>Lippen,
<tab><tab>Wasen,
<tab><tab>Nasen,
<tab><tab>Schwätzereien,
<tab><tab>Papageien;
<tab><tab>Winken,
<tab><tab>Trinken,
<tab><tab>Leben aus;
<tab><tab>Blumenstrauss,
</poem>
<poem>
<tab><tab>Tillilililli,
<tab><tab>Gnideri,
<tab><tab>Wird man nun anfangen —
<tab><tab>Poltergeist! Lollah!
<tab><tab>Tst!
<tab><tab>Solo!

Såg du stjernan någonsin försvinna,
Fast af dunkla moln hon höljs?
Såg du solens gudaglans förrinna,
Fast i hafvets djup hon döljs?
Så ock Amors milda, varma lågor
Trotsa tidens storm och ödets vågor.

Trädens blad och rosens granna kransar
Plockas bort af höstens hand.
Ingen mö i Floras park då dansar,
Prydd med friska blomsterband.
Men snart kärleken och glada våren
Åter skimra i de mörka spåren.

<tab><tab>Så för en stund
<tab><tab>Kärleken tar
<tab><tab>Ofta en blund; —
<tab><tab>Men i sin lund
<tab><tab>Hurtig och snar
<tab><tab>Vaknar han åter,
<tab><tab>Ler som en vår,
<tab><tab>Mild mot dig går,
<tab><tab>Ser i ditt öga, som sorgefullt gråter;
<tab><tab>Klappar din kind,
<tab><tab>Hviskar i örat, så len som en vind:
<tab><tab>Se, jag är här,
<tab><tab>Sörj icke mer!
<tab><tab>Se hvad jag ger,
<tab><tab>Hvad jag dig bär!
</poem>
<poem>
Derpå ur korgen, han för uppå arm,
<tab>Tager han liljorna små,
Och ur sin doftande, eldiga barm
<tab>Glöm-mig-ej blå.

<tab>Gladt ditt sorgsna öga ler,
<tab>Ingen oro mer!
<tab>Amor i sin pipa hvisslar då;
<tab>Framför dig du ser din älskling stå.
<tab>Han ikring dig slår sin trogna arm,
<tab>Amor flyr sin kos;
<tab>Men till hugkomst du uti din barm
<tab>Bär hans skänk, en fager minnesros.
</poem>

*

<h2>FÖRSTA AKTEN.</h2>

<tab><tab><tab><b>Första scenen.</b>

<tab><tab><i>(Natten med sin betjening uppträder.)</i>

<tab><tab><sc>Natten.</sc>

<poem>
Slån hop mitt tält, I vänner små;
Ty dagen nalkas, allare’n
Han står deroppe uppå tå
I sina hvita strumpors sken.
Kör kärran fram och lägg nu på
Min nattkommod, min kanapé,
Mitt pick och pack, min ebenstol,
Florshufvan och gardinerne.
Glöm ej min mops, min kamlottskjol,
Släck ljuset ut, som brinner der,
Lägg in min krona i mitt skrin,
Tag denna spira, som jag bär,
Den i fotsacken lägges in.
Sänk hvita lodet, månen, ner
I hafvets mörka perlegrund.
</poem>

<poem>
Re’n solen nalkas. Tag på stund
Min sjal och denna svarta pell.
Se så! Nu resa vi. Sitt opp!
Låt spannet gå uti galopp.
Adjö, herr Uf! Vill Gud, i qväll
Vi träffas åter här på fjäll.
</poem>

*


<tab><tab><b>Andra scenen.</b>

<i>(En trakt af Lofön. Dagbräckning. Venus, Kupido och Alfer.)</i>

<tab><tab><tab><sc>Venus.</sc>

<poem>
<tab>Fritt mån I leka
<tab>Lustigt omkring,
<tab>Kyssa och smeka
<tab>Rosornas ring;
<tab>Men hören på,
<tab>Alfer små,
Hvad er drottning er befalla må.
<tab>När elfvornas klocka,
<tab>Den Bingbing vi kalla,
<tab>I natt höres ringa
<tab>Med klingande ljud,
<tab>Och tonerna locka
<tab>De nattfjärlar alla
<tab>Utur sina tjäll,
<tab>Och skuggorna svalla
<tab>Om natten på fjäll,
<tab>De daggperlor bringa
<tab>På blommornas skrud,
Då samlen er alla i morgon från dal och från mark
Hit neder tillbaka till denna min park.

I veten; att den natt, som nästa morgon stundar,
Midsommarnatten är, 
</poem>
<poem>
Då hvarje liten alf i skog, i dal och lundar,
Och hvarje gräsligt troll, som fjället bär,
Sin högtid fira plär.
I veten ock, hur, för att festen höja,
Jag plär förena något älskadt par;
Ett slikt jag spanat opp i dessa dar,
Och deras lycka skall ej länge dröja.
<tab>Med skämt och lek
<tab>Och kyss och smek,
På deras bröllopsfest I ock mån er förnöja.
Dess likes, vackra barn, så får jag säga er,
I fall här skulle bli krakel på natten,
Låt ej förskrämma er, jag ber,
Och tag ej öfver hufvud vatten.
Jag tänkt på litet spass att ge som efterspel,
Min son har lofvat mig att detta ombesörja,
Och det blir han, som detta fyr skall börja;
Ni snart utaf min plan skall undfå mera del.
<tab>Men östern randas
<tab>Af solens hår,
<tab>Och dagen andas
<tab>På blommans tår;
<tab>Re’n foglar sjunga
<tab>I dagens sken,
<tab>Och börja gunga
<tab>På hvarje gren.
<tab>Fort, allesamman,
<tab>Fort, skynden er
<tab>Från lek och gamman
<tab>I jorden ner.
</poem>

<i>(Alferna försvinna.)</i>

<tab><tab><tab><sc>Venus</sc> till <sc>Kupido</sc>.

<poem>
Min son! Den gifna plan du re’n utaf mig hört,
När solen på sin väg sitt spann åt vestern kört,
Låt se, du är till hands.  Der borta bakom dalen
I morgon träffas vi till glada midnattsbalen.
</poem>
<poem>
Dit samle du en mängd af alla nattens troll
Från söder, öster, norr, från alla verldens håll.
Tryggt litar jag på dig.  Det öfriga du känner.

<sc>Kupido.</sc>

Jag lyfter vingen re’n och gylne bågen spänner,
Och lyder strax din vink. —

<sc>Venus.</sc>

<tab><tab><tab><tab><tab>Ej än, min käre son!
Jag fordrar af din pil, den sårande, ett lån.
När stjernorna i qväll’n till dans sig börja laga,
Då först det blifver tid din pil ur kogret taga.

<sc>Kupido.</sc>

Godt, det skall ske, min mor! Till Kasan jag nu far,
Att på ett kärleksbref emotta nådigt svar.
Det är ifrån en knes, som bor uti Odessa,
Och som förälskat sig uti en skön prinsessa.
Farväl, min mor! Jag far.

<sc>Venus.</sc>

<tab><tab><tab><tab>Glöm ej din pil att hvässa.

<sc>Kupido.</sc>

Jag mot små flickors bröst den hvässar alla dar.
Se derför, mamma! se, hur blank han är och klar.
Med vackra ögons eld jag pilens udd förgyller;
Den bryter som en blixt igenom stål och kyller.
</poem>

—

<tab><tab><tab><b>Tredje scenen.</b>

<i>(Stockholm, Jakobs torg. Några brandvakter. Don Juan. Lucrèce.)</i>

<sc>Första brandvakten.</sc> Tyst, hvad slog klockan nu?

<sc>Andra brandvakten.</sc> Qvarten öfver tu.

<poem>
<sc>Första brandvakten.</sc> Riktigt! Qvarten var det, och på
qvarten öfver tu visar säjarn i Jakob.

<sc>Tredje brandvakten.</sc> Ska vi ropa än, kamrater?

<sc>Andra brandvakten.</sc> Åh, inte så brådtom! Låt oss
sätta oss här på trappan en stund.

<sc>Första brandvakten.</sc> Vet ni, hvem som bor der i huset?

<sc>Andra brandvakten.</sc> Nej.

<sc>Första brandvakten.</sc> Hvad ni ä' ena dumma kreatur!
Der bor ju Don Juan; det vet ju hela Stockholm.

<sc>Tredje brandvakten.</sc> Hvem är Don Juan?

<sc>Första brandvakten.</sc> En karl, som vi.

<sc>Andra brandvakten.</sc> Nå, var det alltihop?

<sc>Första brandvakten.</sc> Ja, det var det. Men kan ni
nu säga mig, hvem Don Juan är?

<sc>Tredje brandvakten.</sc> Nej.

<sc>Första brandvakten.</sc> Åsnor! Han var ju en karl, sad’ jag.

<sc>Tredje brandvakten.</sc> Åh, du sladdrar så i vädret.
Hvem visste icke det?

<sc>Första brandvakten.</sc> Ja, efteråt, det tror jag. Jag skall
ytterligare säga er hvem han är. Det är en karl; men en
lustig karl, en glad karl. Han dricker vin och tycker om
vackra flickor. Han är just en brandvakt. När alla andra
sofva, så brukar han vaka. Han sjunger om brand liksom vi.
Der är hans fönster, just det der, som jag pekar uppå.

<sc>Andra brandvakten.</sc> Se på, se på! Jag tror, det öppnas. 
Hvad vill det betyda? Skall han ropa hvad klockan är?

<sc>Första brandvakten.</sc> Var tyst, din toker!

<i>(En repstege nedhissas. Don Juan och Lucrèce, i fönstret, den senare
klädd som karl).</i>

<sc>Don Juan.</sc> Skall du nu lemna mig, sköna Lucrèce? Bida
än en timme. Det är ju knappt dager, klockan är blott tu.

<sc>Lucrèce.</sc> Jag måste, jag måste, bästa du! Man kan
sakna mig hemma, och då är jag olycklig.

<sc>Don Juan.</sc> Åh! din lilla fjolla! Det är väl icke så
förskräckligt heller. Men säg mig, när träffas vi? I morgon
afton?
</poem>
<sc>Lucrèce.</sc> Nej, ty värr! Du vet ju, att Rosenfesten skall
bli då, och min far har sagt, att jag skall upp med på börsen.

<sc>Don Juan.</sc> Hvad! för att krönas? <i>(omfamnar henne).</i>
Ack, du ädla oskuld!

<sc>Första brandvakten.</sc> Jo jo, en förbannadt vacker oskuld!
Hör på, gubbar i bergs-kollegio! Den der damen ska vi knipa.
Låt oss gömma oss bakom knuten, tills hon nedkommit. Då
rusa vi fram. Här torde bli något att förtjena. Se så, skynda,
skynda! <i>(De gömma sig. Klockan slår).</i>

<sc>Lucrèce.</sc> Min Gud! klockan slog half 3. Jag måste
skynda hem, portnyckeln har jag i ridikylen. <i>(Hon tittar ut
genom fönstret)</i>. Allt är tyst. Ingen fot rör sig. Ack! om
jag vore väl nere!

<sc>Don Juan.</sc> Mitt vackra barn, det är inte första gången
heller, som du gör denna promenad, du min lilla icke romerska,
men romaneska Lucrèce. Se så! tag mig i hand och var icke 
förskräckt. En afskedskyss! Vi råkas på börsen i morgon middag, 
och få då språka ytterligare om våra affärer. Stig på nu! — Det går 
ju bra! Håll dig fast i stegen; den här stegen bruka vi på stora 
teatern vid <sp>Intrigen i fönstret</sp>.

<sc>Lucrèce.</sc> Se så, nu är jag nere. Adjö, Don Juan!

<sc>Don Juan.</sc> Adjö, lilla förförerska!

<i>(Han uppdrager repstegen och slår igen fönstret. Hon skyndar bort.
I det samma framrusa brandvakterne och sätta saxen om halsen
på henne)</i>

<sc>Lucrèce.</sc> Aj, hjelp mig, jag är olycklig, hjelp! hjelp!

<sc>Första brandvakten.</sc> Åh, skrik för fan i våld! Sådana
vägar, som du går, söker ingen ärlig menniska. Åt kurran
skall du utan barmhertighet.

<sc>Lucrèce.</sc> För Guds skull släpp mig! För allt i verlden
släpp mig!

<sc>Andra brandvakten.</sc> Hvad tusan! Jag tror det är en flicka.

<sc>Don Juan.</sc> <i>(öppnande fönstret)</i>. Hvad är det för sakramenska 
larm på gatan? Lucrèce, hvad hin är det du?

<sc>Lucrèce.</sc> Hjelp, hjelp!

<sc>Don Juan.</sc> Kamrater och brandvakter, låt flickan gå;
</poem>
hon gör inte oväsen af sig. <i>(Kastar ner en sedel)</i>. Se der,
låt henne gå hem i fred, annars skall fan ta er.

<sc>Första brandvakten.</sc> Gud bevare oss för honom! <i>(Ser
på sedeln)</i>. Jag tackar ödmjukast och ber tusenfaldigt om
förlåtelse. Vi ville blott göra vår skyldighet.

<sc>Don Juan.</sc> Se så, packa er nu bort och tig med hvad ni sett. 
<i>(Kastar en sedel till åt dem).</i> Detta kan vara oss emellan.

<sc>Andra brandvakten.</sc> Som herrn befaller. — Tackar ödmjukeligen.

<i>(De släppa henne lös. Hon skyndar bort.)</i>

—

<h2>Fjerde scenen.</h2>

<i>(Lofön. En trakt nära sjön. Karin. Jerker. Bondgossar. Några
flickor, som plocka blommor. En länsman)</i>

<sc>Karin</sc> och <sc>flickorna</sc> <i>(sjunga).</i>

<poem>
Solens guld och böljans glitter,
Ängens gröna sommarprakt,
Rosens doft och foglens qvitter,
Svalkans ro i skogens trakt,
Källans språng, som eko gläder
Med sitt silfverklara brus,
Och det ljumma vestanväder
Med sin flägt, sitt lena sus,
Fjärilns glada älskogslära,
Floras blomsterhöljda fjät,
Allting tyder sommarns ära,
Vördande dess majestät.
</poem>


<sc>Göken.</sc>

Ku, ku! ku, ku!

<sc>Karin</sc> och <sc>flickorna</sc> <i>(sjunga).</i>

<poem>
Minsta blomma sig utbreder
För den milda solens glans,
</poem>
<poem>
Tusen foglar svinga neder
Öfver sommarns rosenkrans,
Molnet duggar sina droppar
Öfver dal och fält och äng,
Medan lärkan, der hon hoppar,
Bäddar upp sin bröllopssäng.
Natten pryder sig med dagens
Purpurröda sammetsrock,
Dagen vandrar med behagens
Rosenklädda ungdomsflock.
</poem>

<tab><tab><tab><sc>Göken.</sc>

<poem>Ku, ku! ku ku!</poem>

<tab><tab><tab><sc>Jerker</sc> <i>(kommer dansande på ängen med några bondgossar)</i>.

<poem>
Och hopp sa’n och hej sa’n,
Och låt oss lustiga vara!
Ty snart, vill Gud,
Så får jag brud;
Och hon blir en af de rara.
Och hopp sa’n och hej sa’n!
Och låt oss lustiga vara!
Det Karin är,
Som jag har kär,
Och hon är en af de rara.

Och alla vackra flickor här uti vår by,
Och alla vackra stjernor der högt upp i sky,
Och alla rosor på grönan mark,
Och alla foglar i lund och park,
De skola sjunga,
De skola dansa;
Och säga hopp sa’n och säga hej sa’n.
De rosor blå,
De stjernor små,
De flickor alla,
Hej falleralla!
</poem>
<poem>
Och foglar unga,
De skola sjunga,
De skola dansa,
Och säga hopp sa’n och säga hej sa’n
Ty nästa qväll
Uti vårt tjäll
En högtid står,
Vårt bröllop går.
Och derför’ hopp sa’n och derför’ hej sa’n
Ty snart, vill Gud,
Så får jag brud;
Och Karin är
Den jag har kär,
Min sockerstrut.
Och derför’ hopp sa’n och derför’ hej sa’n!
Nu är det slut.

<tab><tab><tab><sc>Karin</sc> <i>(till Jerker).</i>

I skogen, der växa så många slags bär,
Men säg, hvilket bär jag skall välja?
Och uppå de grönskande ängar här är,
Ho kan alla blomster väl tälja?
Ett bär jag dock vet, som jag hafver så kär,
En ros, som jag framför de andra begär,
Ej den för allt godt jag vill sälja.
Och alla rosor här i grönan mark,
Och alla vackra bär i skog och park,
Och alla stjernor uppå himmelen
Jag byter ej emot den vän,
Som jag har kär:
Det Jerker är.
All skogens bär,
De rosor här,
Jag byter ej,
Nä-hej, nä-hej!
Mot honom ut,
</poem>
<poem>Min hjertans kär,
Mitt smultronbär,
Min ros, så skär!
Nu är det slut.
</poem>


<sc>Jerker</sc> <i>(Svingar hatten och ropar till bondgossarne)</i>. Gossar,
kom med! Nu ska vi gå åt skogen och leta oss ut en dugtig
midsommarsstång och kanka hem den. Snabba er nu, flickor,
och plocka bra med rosor och lilkonvaljeblan. — Kom nu!
                                               
<tab><tab><tab><tab><tab><tab><tab><tab><i>(De gå.)</i>

<sc>Karin</sc>. Ja, vasserra! hvad vi ska vara snälla.

<tab><tab><tab><tab><tab><tab><sc>En gosse</sc> <i>(i det han går).</i>

<poem>
   Lilla Marjo, söta du,
   Här emellan björk och lind
   Låt mig vackert kyssa nu,
   Kyssa liten fager kind.
   Rodna icke, lilla vän!
   Foglar kyssas der på gren.
   Bravo! Du och jag allen,
   Låt oss kyssas om igen.
</poem>

<i>(Han går.)</i>

<sc>Flickorna</sc> <i>(plocka blomster och sjunga).</i>

<poem>
Vackra rosor ska vi plocka, du och jag, fall, lall! —
Vackra rosor utaf tusen rara slag: fall lall!
<tab><tab><tab>Lilkonvaljer sköna
<tab><tab><tab>I det friska gröna
Ska’ vi plocka både natt och dag, fall, lall!

Tyck ej illa vara, lilla sparf i topp, fall, lall,
Att vi ta från dig så mången rosenknopp, fall, lall!
<tab><tab><tab>Snart på blomstersängen,
<tab><tab><tab>Snart på gröna ängen
Skola många nya åter växa opp, fall, lall!
</poem>

<tab><tab><tab><tab><tab><tab><sc>En länsman</sc> <i>(uppträder).</i>

<poem>
O barbari, o blygd, att ängen så förstöra,
Att all dess must och merg i syndig flärd förgöra!
</poem>
<poem>Hollah! godt folk, hvad nu, hvad tager man sig för?
Är det på slikan sätt man lagen ger gehör?
Här nederbrytes löf, här trampas äng och tufva,
Här i sin kläckningstid bortjagas hvarje dufva.
Dock icke nog härmed; er ädla, dyra dag
Bortspilles uti flärd och flättja allan slag.
Har man väl maken sett på sådan djerf olydnad,
Förstöra trädens löf och ängens blomsterprydnad!
Här stygglig okyskhet begås ju uppenbart:
Jag af en slängkyss nyss ju hörde ljudet klart.
Gån hvar och en till sitt att ädla pligter öfva,
Ej någon en minut får mer på ängen ströfva,
Fort hän med er till bys, I slynor och bagage,
Ni annars snart mig ser i grymmaste furage.

<tab><i>(De springa undan)</i>

<tab>I verlden hvad har man ej många besvär!
<tab>De tyngsta af alla en länsman dock bär.
<tab>Sin öfverhets öga han är och dess hand,
<tab>Jemt måste han vaka för rike och land.
<tab>Hur ginge väl här med den grönskande skog,
<tab>Om länsmannen sutte beständigt på krog?
<tab>När andra få sofva, så måste han ut,
<tab>Som oftast förutan båd’ sko och syrtut.
<tab>När bonden i gräset sin middag beredt,
<tab>Sin frukost har länsmannen ännu ej sett;
<tab>När andra få dansa så fria som mygg,
<tab>En länsman får flänga på skinkmärrens rygg.

<i>(Tager upp en flaska ur fickan)</i>

<tab>Aber hier ist mein Trost, sa’ dalkarln.
        
<i>(Super)</i>


<tab><tab>Ungarne pipa i stubbar och snår —
<tab><tab>Hurra, gutår!
<tab><tab>Törstiga de, såsom jag och som fler,
<tab><tab>Önska sig mer.
</poem>
<poem><tab>Klunka, min strupe, och njut denna saft,
<tab>Der skall du finna mot törsten en kraft.

Aber hier ist mein Trost, sa’ smålänningen. — Eller
hur? — Var det icke så?
</poem>

<i>(Han super ut resten, faller omkull ock somnar. Emellertid framkomma 
åter flickorna ock plocka blomster)</i>

—


<h2>Femte scenen.</h2>

<i>(Samma trakt. Tvänne polisbetjenter. Tvänne fjerdingsmän. De förra.)</i>

<poem>
<sc>Första polisbetjenten.</sc> Det är en rätt tokrolig tillställning 
med den der Rosenfesten — bara för att skaffa oss arma djeflar 
nytt besvär.

<sc>Andra polisbetjenten.</sc> Och ingenting för omaket. Vet du hvad? 
Rättnu är kyskheten likså rar, som svenska silfverriksdalrarne.

<sc>Första polisbetjenten.</sc>Ja, deri har du mer än rätt!
Men säg mig du, som har studerat, hvad vill det säga: att
fira Rosenfesten?

<sc>Andra polisbetjenten.</sc> Jo, ser du, ordet kommer af
rosor — förstår du? Blommor? Du har väl sett sådana?
	
<sc>Första polisbetjenten.</sc> Ja, och trampar till och med
på dem nu.

<sc>Andra polisbetjenten.</sc> Nå, till saken då. Ser du, festen
kallas för Rosenfesten derföre, att en flicka bekrönes med en
blomsterkrans.
	
<sc>Första polisbetjenten.</sc> Men kan inte det ske utan så
mycket bråk och trakasseri? Jag har ju i dag lupit som en
narr kring alla gator och gränder, för att kalla ihop stadens
barnmorskor genom biljetter. — Så’na satans upptåg!

<sc>ANDRA POLISBETJENTEN.</sc> Du begriper ej finessen i saken.
Ser du, högtidligheten tillgår på det sätt, att den bästa af
alla flickor, den dygdigaste och ädlaste, bekrönes i och för
denna sin dygd med en krans, som hon sedan i alla, sällskap
och på alla gator får bära.
</poem>
<poem>
<sc>Första fjerdingsmannen.</sc> Hon får väl ta den i grafven
med sig också?

<sc>Andra polisbetjenten.</sc> Förstås, förstås; och när hon
står upp igen på domedagen, så bär hon den på sig till ett
vittne af sin dygd.

<sc>Första polisbetjenten.</sc> Men hur skall man få fast på
sådana spinnhusporträtt? Det der är dock bra tokroligt.
Om det vore frågan om pengar och hemgift för en fattig
flicka — — — men en sådan der lappriskrans, som man
kan plocka på hvar äng — det är ju bra besatt!

<sc>Andra polisbetjenten.</sc> Du är ej upplyst, min vän.
Det är hela saken. Kan du fransyska?

<sc>Första polisbetjenten.</sc>. Nej.

<sc>Andra polisbetjenten.</sc> Hur vill du då resonera i sådana ämnen?

<sc>Första polisbetjenten.</sc> Åh, ja så, det visste jag inte.
Men jag säger ännu en gång, hvar skall man få sådana
oskuldar? Och de, som äro det verkligen, lära ej vilja undergå
ett så narraktigt upptåg, som det att låta sätta en krans på
sig, för att sedan utbasuneras för dygdemönster i alla gränder
och gathörn. Kanske det blir sådana, som det brandvakten
knep i morse.

<sc>De öfrige.</sc> Hur var det? Den historien känner jag inte.

<sc>Första polisbetjenten.</sc> Jo, sjelfva ordförandens dotter
i Rosenfesten höll på att föras i kurran. Hon hade råkat
att gå litet galet om natten — hon tog litet miste om porten
och fann det ej förr än om morgon, då hon på en repstege
måste gå ned för att ej väcka husfolket. Det var bara ett
misstag.

<sc>Andra polisbetjenten.</sc> För tusan! Det var ett besatt
misstag det. Men det är lätt gjordt så der i mörkret. Hur
gick det se'n?

<sc>Första polisbetjenten.</sc> Åh, saken blef nermutad och
brandvakterne tiga som muren, och jag äfvenledes.

<sc>Första fjerdingsmannen.</sc> Men vi glömma vårt ärende.
Vi skulle leta rätt på länsman'n; man sade oss, att han nyss
gått åt ängen. — Hvar hin kan han vara?
</poem>
<poem>
<sc>Andra fjerdingsmannen.</sc> Hvad är det för ett odjur, som
ligger der i gräset?

<sc>Andra polisbetjenten.</sc> En utblåst länsman ligger der.
Titta åt. Jo, der ha vi honom!

<sc>Båda polisbetjenten.</sc> Hollah, herr länsman, stig upp.

<sc>Andra polisbetjenten.</sc> Herr länsman, stig upp, ni kan
bli ormbiten, om ni ligger här längre.

<sc>Länsmannen.</sc> Näsvisa flickor, låt bli mig, säger jag!
Har jag ej förbjudit eder att plocka baggepungar och hvad
det heter allt!

<sc>Första fjerdingsmannen</sc>. Var beskedlig och stig upp,
herr kronofogde.


<sc>Länsmannen.</sc> Låt bli mig, säger jag. Kronfogda er hit
och kronfogda er dit. Hvad nu? Hvad har ni med min
hatt att göra?

<sc>Andra polisbetjenten.</sc> Här äro order ifrån vederbörande
landshöfdingeembete till herr länsman.

<sc>Länsmannen.</sc> Från landshöfdingeembetet? Jag ber tusen
gånger om förlåtelse. Jag har legat här och vaktat herr
landshöfdingens ängar; sett, till min fröjd, huru dufvorna
kläckt sina ägg. Allra ödmjukaste tjenare, herr landshöfding!
<i>(Reser sig; men faller omkull.)</i> Här är något halkigt, jag ber
underdånigst om förlåtelse.

<sc>Första polisbetjenten.</sc> Vi äro inga landshöfdingar, blott
polisbetjenter.

<sc>Länsmannen.</sc> Jag ber ödmjukast. Lika vördsammast —
hvad är herrarnes åstundan? — Är det frågan om tjufvar?
Var god och hjelp mig upp. Mina ben hafva blifvit något
svaga på ålderdomen.

<i>(Han uppreses.)</i>

<sc>Andra polisbetjenten.</sc> Här äro order, som genast skola
expedieras.

<sc>Länsmannen.</sc> Får man se dem. — <i>(Läser.)</i> Det skymlar
för ögonen. Solen måtte ha gått i moln. Kanske jag får
be herrarne läsa dem. <i>(Räcker papperet åt den ena polisbetjenten.)</i>

<sc>Andra polisbetjenten.</sc> <i>(Läser.)</i> »Som, oaktadt 
landshöfdingeembetets skrifvelse af den 10:e sistlidne, att senast 
</poem>
<poem>till den 22<sup>e</sup> i denna månad låta från landet införa några
anständiga och snyggt klädda bondflickor, hvilka komma att
täfla i den så kallade Rosenfesten, länsman Plångsten slikt
uraktlåtit; så anmanas han härmedelst, att ofördröjligen och
senast i dag med dem inkomma, så kärt honom är, att ej
från sin tjenstebefattning skild varda. Stockholm å Lands-
Kansliet den 23<sup>e</sup> Juni 1888.»

<sc>Länsmannen.</sc> Det var fan! sa' Filén. — Hvar skall man
få tag på så'na jäntor nu i hast, och så dags på da'n?
<i>(tittar sig omkring.)</i> Se der ha vi ju en hel skock, der borta;
ta fast dem, ta fast dem!

<i>(Karin och några andra flickor blifva af polisbetjeningen och
fjerdingsmännen fasttagna, förda till stranden och satta i en båt)</i>

<sc>Länsmannen</sc> <i>(kommer efterlunkandes.)</i> Nu är saken expedierad. 
Hur är det, ungar, ni är väl intet trasiga heller? — Får jag se. 
<i>(Tar en i armen.)</i> Du har rifvit sönder kjoln, du får ej följa 
med.— Marsch!
	
<sc>Karin</sc>. Ack! min Gud, hvart ska det här bära af?

<sc>Länsmannen.</sc> Tig och håll truten på dig! Se så, sätt från land nu!
</poem>

—

<h2>Sjette scenen.</h2>

<i>(En bondstuga på Lofön. Peter och hans hustru. Jerker. Flickor
och bondgossar.)</i>

<poem>
<sc>Hustrun.</sc> Här, far lille, ska du få känna på buskan;
jag tror båd' pastorn och hela brudfrämma't ska säga, det
var en regal buska.

<sc>Peter</sc> <i>(smakar.)</i> Joho, det var rart, lecka. Här ska du
få se en karnobel till gädda. Jag knep henne just i viken
vid den stora sten, der herrgålspigorna klappa kläderna. Här
har jag ock en aborre, som är katiger nog.

<sc>Hustrun.</sc>  Jetta dö, det var en stor baddare det! Du har varit 
rätt snäll, far lille, och jag har gått här och stökat med Karin. 
</poem>


<sc>Peter.</sc> Men hvar är flickungen nu?

<sc>Hustrun.</sc> Hon gick med de andra flickorna att plocka
rosor.

<sc>Peter.</sc> Nå, hur blir det med midsommarstången då?

<sc>Hustrun.</sc> Åh, tror du Jerker skulle glömma det! Han
gick med alla pojkarne till skogen. Men har du sagt till
grannas Sven och mor i Lillgål'n?
	

<sc>Peter.</sc> Ja, vasserra!

<sc>Hustrun.</sc> Ån Storgåls Håka med sina jänter?

<sc>Peter.</sc> Åh ja, längese'n; och spelman'n har skickat till
sta'n efter nya, romaneska strängar.

<i>(En hop flickor inrusa.)</i>

<sc>En flicka</sc> Morfar, för Guds skull hjelp oss!

<sc>Peter.</sc> Hvad är det nu å färde? Ha pojkarne varit elaka?

<sc>En annan.</sc> Åh, jag tror jag går åt! Kors, hvad jag
sprang! Hjertat sitter alldeles opp i halsgropen.

<sc>Peter.</sc> Nå, hvad är det nu för dumheter igen?

<sc>Alla.</sc> Länsman'n har tagit alla flickorna och Karin med.

<sc>Hustrun.</sc> Kan ni då intet tala förståndigt? Hur är det
med Karin?

<sc>En flicka</sc> Moster kan tänka, bäst vi var i backen, så
kom den fulla länsman'n och körde bort oss; så damp han
öfver ända, men rätt som vi kommo tillbakars, så reste han
på sig och hade fyra långa karlar med sig och de kommo
efter oss — och så tog han Karin och alla de andra. —
Ack, Gud låte honom intet komma hit!
	
<sc>Jerker.</sc><i>(inkommer.)</i> Nu ä' vi här med midsommarsstången;
men hvar ä' flickorna?

<sc>En flicka</sc> Dem tog länsman'n.

<sc>Jerker.</sc> Åh, hvad är det för prat?

<sc>Peter.</sc> Jag vet ej hvad jag skall tro; låt oss gå ut och
se efter dem.

<sc>En flicka</sc> <i>(kommer inspringande.)</i> Nu ska ni se, det står
väl till. Gud nåde oss arma flickor! Ni kan tänka, flickor,
det blir extra-ting i morgon om alla flickor i Stockholm och
här i socknen; och alla flickor ska föras till stan, och 

landshöfdingen sjelf skall hålla tinget och alla höga herrar, och
så ska hvar och en bekänna, om hon haft några fästmän, och
alla, som ha haft några, ska' slagtas och skickas till hundturken.

<sc>Alla.</sc> Hur vet du det?

<sc>Flickan.</sc> Jo, för det har en herre sagt, som fader
Jöns uti Becksta skjutsat, och nu har länsman'n nyss varit
borta på Lillängen och tagit fem flickor, och i morgon kommer 
han igen och tar alla de andra.

<sc>Jerker.</sc>. De ska' väl hin eller, och ta bort våra flickor!
— Karin ska jag ta igen och det innan morgon qväll. <i>(Han
springer ut. Peter skyndar efter.)</i>

—

<h1>ANDRA AKTEN.</h1>

<h2>Första scenen.</h2>

<i>(Börssalen. Stor procession. 1. Stadens polis, två och två. 
2. Ordföranden med hjertprofvaren i hand. 3. Kommittén för 
Rosenfesten. 4. Stadens barnmorskor, två och två. 5. Stormästaren
i Innocence-orden, bärande rosenkransen på ett blått hyende.
6. De öfriqe denna ordens ledamöter, två och två. 7. Vissa
deputerade från det adeliga jungfrustiftet i Vadstena. 8. Sällskapet</i> 
Idka dygden, <i>direkte efterskickadt ifrån Gefle. 9. De
barmhertiga systrarna. 10. De täflande från Stockholm. Slutligen 
länsmannen med bondflickorna. — Längst bort i salen ser
man en mängd åskådare församlade. </i>Dygden<i> har intagit sin
plats på en med galler försedd läktare. Orkestern, anförd af
Don Juan, börjar:)</i>

<sc>Sång.</sc>

<poem>
<tab>Vackra kön,
<tab>Som vi alla hylla,
<tab>Eder lön
<tab>Mödorna förgylla.
<tab>Denna dagen
<tab>Åt behagen
<tab>Af er dygd skall ge sin glans,
<tab>I en fager rosenkrans.
</poem>
<poem><tab>Lastens vän
<tab>Ingen krans må hoppas:
<tab>Endast den,
<tab>Som i dygder knoppas,
<tab>Som i seder
<tab>Visar heder,
<tab>Och i flit sin bana går,
<tab>Segerlotten blygsamt får.

<tab>Häckla lin,
<tab>Spinna, sy och märka,
<tab>Brännevin
<tab>Filterera, stärka,
<tab>Stoppa, byka,
<tab>Koka, stryka,
<tab>Laka sill och, lika vis,
<tab>Hacka kål och sticka gris.

<tab>Fjella mört,
<tab>Diska, trä' i solfven,
<tab>Brygga vört,
<tab>Baka, skura golfven.
<tab>Dränka kattor,
<tab>Väfva mattor,
<tab>Röka skinkor, mälta malt,
<tab>Dämpa soteld, göra palt.

<tab>Se deri
<tab>Edra pligters lära,
<tab>Den skall bli
<tab>Eder fröjd och ära,
<tab>Ge er friden
<tab>Här i tiden
<tab>Och i eder sensta höst
<tab>Skänka hjertat lugn och tröst.
</poem>

<i>(Alla sätta sig.)</i>

<tab><tab><tab><tab><tab><sc>Ordföranden</sc> <i>(uppstiqer, bockar sig och talar)</i>

<poem>
I döttrar i vår nord! Den dagen redan strålar,
Som i sitt klara sken skall ställa fram er dygd,
Till ära för er sjelf och eder fosterbygd.
Jag ser, hur purpurns brand de täcka kinder målar
Med blygsamhetens färg: vid tanken häruppå,
Jag ser ju oskulden der borta stå på tå,
Vid åsyn af den lön, som tinningen skall sira
Och i en blomsterkrans kring pannans hår sig vira.

Vi vänligt hälsa er, I dygdens ädla vänner,
I nordens täcka mör! O, fatten kraft och mod!
Er blygsamhet är skön, det syns af kindens blod.
Dock må ej fruktans färg, som endast lasten känner,
Förblekna eder hy — här ingen fara är.
Se, Dygden skyddande på läktarn är oss när,
Och denna vår polis i mildhet ju framträder;
Hon endast vill ert väl, som vi och edra fäder.

Men du, o fräcka bröst, der blott begären svalla,
Ett rof för lasterna, vik fjärran ifrån oss!
Din nakenhet skall ses vid dessa vaxljus-bloss,
Och dygdens lånta drägt från dina skuldror falla.
Fly fjärran härifrån, begråt ditt djupa fall
Och sätt en bom af stål för bröstets höjda svall.
Begråt din villas stig, förbättrad vänd tillbaka,
Och lär, att den har allt, som vet att allt försaka

Och du, vaktmästare, som dörren skall bevaka,
Släpp ingen mera in i detta helga rum,
För de nyfiknas rop, som jag, du vare stum!
Ditt bröst af hård demant — — håll smädelse tillbaka.
För denna kommitté, o! segra eller fall:
Det är din pligt, din dygd, din ära och ditt kall.
</poem>
<poem>Om pligten sjelf är skön i lyckan som i nöden,
Så vet, hon skönast blir vid griften och i döden.</poem>

<i>(Vaktmästaren bockar sig. En djup rörelse förmärkes bland 
åskådarne. Dygden upptager en hvit näsduk ock torkar sina ögon.
Allmänt tjut. På ordförandens vink framträda de täflande, en
i sänder, för att pröfvas).</i>

<tab><tab><tab><sc>Ordföranden.</sc>

<poem>Hvad heter hon, min vän, som främst i denna flock
Sitt hufvud sänker ner så blygsamt?
</poem>

<tab><tab><tab><sc>Hon.</sc>

<tab><tab><tab><tab><tab><tab>Eva Block.

<tab><tab><tab><sc>Ordföranden.</sc>

<poem>Hvad öfvar hon för dygd, som värdig är att prisas?</poem>

<tab><tab><tab><sc>Hon.</sc>

<poem>Det skall af denna lapp helt tydligen bevisas.</poem>

<tab><tab><tab><sc>Ordförande</sc> <i>(läser)</i>.

<poem>
»Att Eva Block icke varit synlig på spektaklet sedan
<sp>Den hafvande och förföljda oskulden</sp> första gången
der spelades, attesteras på begäran.» Don Juan. <i>(Läser vidare.</i>
»Att Eva Block icke kan dansa, har undertecknad i dag vid
anstäldt prof utrönt, försäkras. Jergen Puckel, konstituerad
dansmästare vid balletten.»
</poem>

<tab><sc>En af de kommitterade.</sc> Hon ser rätt anständig ut.

<tab><sc>En annan.</sc> Hon är rätt hygglig.

<tab><sc>En tredje.</sc> Och betygen tyckas utvisa, att hon ej är
ibland de der flygtiga.

<tab><tab><tab><sc>Ordföranden.</sc>

<poem>
Min vän! Det fröjdar oss att edra dygder finna,
Vet, intet skönare kan pryda nordens qvinna,
Än denna hjertats drift, som blott sitt syfte har
I rena seders helgd. — Men säg, hvem var er far?
</poem>
<tab><tab><tab><tab><sc>Hon.</sc>
<poem>
Han var på Gröna Lund en krögare så kry.

<tab><tab><sc>Innooence-orden.</sc>

Fy!

<tab><tab><tab><sc>Korus.</sc>

Fy, fy, fy!

<tab><tab><tab><sc>Ordföranden.</sc>


Du har vid disken stått, vik fjärran härifrån —
Du kan ej lönen nå — <i>(han räcker henne papperen).</i> tag åter detta lån.

<i>(Polisen förer henne undan. En annan framträder).</i>

<tab><tab><tab><sc>Ordföranden.</sc>


Min vän, hvad heter hon?

<tab><tab><tab><tab><sc>Hon.</sc>

<tab><tab><tab><tab><tab><tab>Beata Ollonfeldt!

<i>(Hon framräcker en märkduk)</i>

<tab><sc>De adeliga jungfrurna från Vadstena</sc> <i>(betrakta den och säga).</i>

Min lilla, söta vän, det här är riktigt snällt.

<tab><tab><tab><sc>Ordföranden.</sc>

Hvad var er far, min vän?

<tab><tab><tab><tab><sc>Hon.</sc>

<tab><tab><tab><tab><tab><tab>Afskedad kapiten.
I sista finska krig han miste sina ben.

<tab><tab><sc>Sällskapet idka dygden.</sc>

Ack, högst beklagansvärdt!

<tab><tab><tab><sc>Ordföranden.</sc>

<tab><tab><tab>Han då pension väl har?

<tab><tab><tab><tab><sc>Hon.</sc>

Till min uppfostran han den samma hopaspar.
</poem>
<tab><tab><tab><sc>Innocence-stormästaren.</sc>

O! hvilken ädel far! — Poh! —

<tab><tab><tab><sc>Ordföranden.</sc>

<tab><tab><tab><tab><tab>Hvad kan ni mer för godt?

<tab><tab><tab><sc>Hon.</sc>

Ack! endast litet smått.

<i>(Hon upptaqer en stickstrumpa; men i det samma faller en biljett ur
ridikylen. En af de kommitterade upptager den och ögnar derpå).</i>

<tab><tab><tab><sc>En kommitterad.</sc>

Hvad är det, som jag ser?

<tab><tab><tab><sc>Idka dygden.</sc>

Läs mer, läs mer!

<tab><tab><tab><sc>En kommitterad</sc> <i>(läser):</i>

»Bästa mamsell! Jag ger fan i att längre föda er dotter
för de lumpna styfrarne jag får från barnhuset; nu får ni
sjelf taga henne i nästa vecka. I annat fall kastar jag ungen
ut på gatan.»

<tab><tab><tab><sc>Ordföranden.</sc>

O gräslighet! Hvad är detta?

<tab><tab><tab><sc>En barnmorska.</sc>

Får jag berätta?

<tab><tab><tab><sc>Ordföranden.</sc>

Välan! Berätta!

<tab><tab><tab><sc>Barnmorskan.</sc>

Hon har råkat litet galet och fått en dotter; men det har
skett caché och efter min tanke bör saken anses såsom caché
och sålunda på intet sätt såsom någon kränkning af dygden.

<tab><tab><tab><sc>Innocence-orden.</sc>

Oui, oui.


<sc>En af de kommitterade.</sc>

Men förlåt, genom detta bref är hemligheten upptäckt
och saken kan ej mer hållas caché. Den är ouvert.

<sc>Ordföranden.</sc>

Ganska sannt. Min vän, ni kan, ty värr! ej nu mera
här vänta någon belöning. Jag beklagar ert öde; men såsom 
prof af vårt medlidande mottag genom de Barmhertiga
Systrarna 32 skillingar banko. <i>(Hon niger och bortgår. En
annan framträder).</i>

<sc>Ordföranden.</sc>

<poem>Hör på, min lilla vän, den kjorteln som hon bär,
Säg, hvilken har den sytt, ty den rätt vacker är.</poem>

<sc>Hon.</sc>

<poem>Jag sjelf med blygsamhet har dessa rosor sytt;
I oskuld och i söm ha mina dagar flytt.</poem>

<sc>Ordföranden.</sc>

<poem>Det låter vackert det; men säg: den granna tröjan
Hvar har ni handlat den?</poem>

<sc>Hon.</sc>

<poem>Jag fått den af min mor, derjemte denna slöjan
Och denna klädningen.</poem>

<sc>Ordföranden.</sc>

<poem>Hör på, men säg mig ett, ni har väl grytor sett,
Och pannor äfvenleds, stekvändare och spett...
Hvar nyttjas sådant väl?</poem>

<sc>Hon.</sc>

<poem>Det nyttjas uti köken.</poem>

<sc>Ordföranden.</sc>

<poem>Nå! säg mig än en sak, hur brukas spanska löken?</poem>

<sc>Hon.</sc>

<poem>I soppor, om man vill, och äfven uti sås.</poem>


<tab><tab><tab><tab><sc>Ordföranden.</sc>

<poem>Nu säg, uppå en gås
Hvad duger?

<tab><tab><tab><tab><sc>Hon.</sc>

<tab><tab><tab>Allt.

<tab><tab><tab><sc>De adeliga jungfrurna.</sc>

Hur sluger!

<tab><tab><tab><sc>Ordföranden.</sc>

<tab><tab><tab>Malt,
Hvar växer det, min vän, på marken eller taken?

<tab><tab><tab><sc>Hon.</sc>

På marken har det väl sin första fostring fått,
Förr'n det till mälthus gått.

<tab><tab><tab><sc>Sällskapet idka dygden.</sc>

Nå har man hört på maken!

<tab><tab><tab><sc>En af de kommitterade.</sc>

Hvem har åt er väl gjort de vackra bockskinns-pjexor?

<tab><tab><tab><sc>Hon.</sc>

Jag sjelf, min vackra fru, har dessa pjexor gjort.

<tab><tab><tab><sc>Barnmorskorna.</sc>

Tänk, det var stort!

<tab><tab><tab><sc>Sällskapet idka dygden.</sc>

O, hvilka vackra lexor!

<tab><tab><tab><sc>Ordföranden.</sc>

Säg nu, hur många slag af korkskrufvar det fins?

<tab><tab><tab><sc>Hon.</sc>

Blott ett jag mins.

<tab><tab><tab><sc>Alla.</sc>

Bravo!
</poem>
<poem>
<tab><tab><tab><sc>Ordföranden.</sc>

Träd nu till bordet fram, att äfven vi må pröfva,
Om ni i gerning ock plär dygdens regler öfva.
Tag detta glas i hand, och det skall yppa sig,
Om ni med dygdens fjät har gått på lifvets stig.
Den spiritus, ni ser i glaset röd och varm,
Den yppar allt, som fins i eder tysta barm,
Om kyskhet i er bor.

<i>(Han räcker henne hjertprofvaren).</i>

<tab><tab><tab><sc>Hon.</sc>

Ack, min mor!

<tab><tab><tab><sc>Ordföranden.</sc>

Hvad nu?

<tab><tab><tab><sc>Hon.</sc>

Min sorg är stor.

<sc>Alla.</sc>

Hvad nu?

<tab><tab><tab><sc>Ordföranden.</sc> <i>(räcker henne ånyo hjertprofvaren).</i>

Nå! skynda er.

<tab><tab><tab><sc>Hon.</sc>

Ack! Får jag slippa den, jag underdånigst ber.

<tab><tab><tab><sc>Ordföranden.</sc>

Gå, lilla vän, er väg, kom åter nästa år;
Vi hoppas alla då, att ni väl bättre mår.
<i>(Hon ledsagas af barnmorskorna ut ur salen).</i>

<tab><tab><tab><sc>Ordföranden.</sc>

Se'n, stadens ädla kön! vi pröfvat eder dygd,
Så träd också hit fram, du landets fria bygd,
Som vallar hem till bys de ollongödda klöfven
Och plundrar tufvans skatt och stryker mjölonlöfven,
</poem>
<poem>Som räknar stormar blott i dina tegars skörd
Och i den resta vålm din lyckas nederbörd!
Träd med rättvisan fram, med länsman vid din sida,
Att lugn vår granskningsblick och våra domar bida.
<tab><tab><tab><i>(Plångsten framträder med bondflickorna).</i>

<sc>Länsmannen.</sc>

Högborne herr baron, I vackra fruar här.
Förlåt, jag vågar nu att göra er besvär!
Fem flickor från min trakt till täfling jag framleder
Snyggt klädda, som jag tror, och utaf vackra seder.
På underdånig vink jag samlat så'na hop,
Som i vår ringa bygd mest voro uti rop.

<tab><tab><tab><sc>Ordföranden</sc> <i>(nickar åt länsmannen. — Till Karin).</i>

Stig fram, min lilla vän, förutan allsköns fruktan;
Ej dygden bäfva bör, blott lasten, för vår tuktan.
Hvad öfvar hon för dygd? Med öppenhet gif svar.

<sc>Karin.</sc>

Jag ingen har.

<sc>Ordföranden.</sc>

Hon inga dygder har; det låter högst bedröfligt.
Hvad är då på er bygd för godt och ädelt öfligt?

<sc>Alla flickorna.</sc>

Nådig herr landshöfding, vi ha intet ondt gjort; vi
plockade bara rosor.

<tab><tab><tab><sc>Ordföranden.</sc>

På rosor ej vår väg igenom lifvet leder,
Likt törnet nöjets ros vårt hjerta qval bereder.

<sc>En af ledamöterna i rosenfestens kommitté</sc> <i>(till Karin)</i>

Hör på, min vän, kan hon brodera?

<sc>Karin.</sc>

Det vet jag intet hvad det är.
</poem>
<poem>
<tab><tab><sc>Sällskapet idka dygden.</sc>

Kan hon baka då?
<i>(Alla flickorna börja fnysa)</i>

<tab><tab><sc>Länsmannen.</sc>

Nå, svara då, det djefvulen måtte er anfäkta!

<tab><tab><sc>Karin.</sc>

Baka — det måtte väl alla flickor kunna!

<tab><tab><sc>Ordföranden.</sc>

Säg, fins då ingen dygd, som eder ålder kröner
Med blomman af den krans, som hjertats oskuld röner?
<i>(Flickorna tiga)</i>

<tab><tab><sc>Länsmannen.</sc>

Nå, svara då! Hörde ni intet, herr landshöfdingen frågade er om blommorna?

<tab><tab><sc>Karin.</sc>

Nådig herr landshöfding, vi hade blott några blommor,
och dem ha vi alla gifvit åt Jerker och de andra gossarna.

<tab><tab><sc>Ordföranden.</sc>

Du stilla ensamhet, du landets sälla bygd,
Så saknar äfven du det goda hjertats dygd!...
De rena seders helgd, hvarom Horatius qväder,
Re'n sjunkit i sin graf med våra döda fäder.
<i>(Man hör bultninqar på dörren, slutligen 
upppsparkas den och Jerker med en hop bonddrängar 
inrusar. Ett ordentlsqt slagsmål uppstår mellan 
dem och polisen. Idka Dygden dånar. Barnmorskorna 
framrusa för att klösa bonddrängarne i ansigtet.
Innocence-Orden drager sig in i ett kabinett. 
Ordföranden mister peruken. De Barmhertiqa 
Systrarna klifva ut genom fönstret).</i>

<tab><tab><tab><sc>Dygden</sc> <i>(nedkommer ifrån läktarn och ropar):</i>

<tab><tab>Förblindade verld!
<tab><tab>Hvart rasar din flärd?
</poem>
<poem><tab><tab>Hvad söker din yra?
<tab><tab>O! lär dig att styra
<tab><tab>Ditt vilda begär.
<tab><tab>Se, dygden är här.

<tab><tab>Förstockade hop!
<tab><tab>Hvad är det för rop
<tab><tab>Af uppror och fasa,
<tab><tab>Som här börjar rasa?
<tab><tab>Förskräcks för ditt mod;
<tab><tab>Det dränkes i blod.

<tab><tab>Hvad är det jag hör?
<tab><tab>Hvem är det, som stör
<tab><tab>Det fredliga tempel
<tab><tab>Med onda exempel,
<tab><tab>Och bullrar bland oss
<tab><tab>Så hiskligt och slåss?

<tab><tab>Lägg vapnena ned,
<tab><tab>Förskingra ditt led,
<tab><tab>Upproriska yra.
<tab><tab>Låt dygden dig styra.
<tab><tab>Polis! gör din pligt,
<tab><tab>Ty det är af vigt.
<i>(Till några stånddrabanter, som stå vakt vid dörren).</i>

<tab><tab>Du skyddande vakt,
<tab><tab>Nu visa din makt!
<tab><tab>Tag fast dessa bofvar,
<tab><tab>Som slå sina lofvar
<tab><tab>Kring dygdernas hus.
<tab><tab>Tag fast dem burdus.

<tab><tab>Men du, som med kraft,
<tab><tab>Med påkar och skaft
<tab><tab>Försvarar vår ära,
<tab><tab>Dig vill jag beskära,
</poem>
<poem><tab><tab>Vår aktning och tro
<tab><tab>Och sällhet och ro.

<tab><tab>I tryck skall ditt namn
<tab><tab>Förkunnas, i famn
<tab><tab>Af Post och Journaler,
<tab><tab>Och tvänne gratialer
<tab><tab>Bli lön för det blod,
<tab><tab>Du vågat med mod.

<tab><tab><tab><tab><sc>Ordföranden</sc> <i>(påsättande sig peruken}</i>

Se der den djerfva last, som inga tyglar har;
Polis, dig bjuder jag dem alla arrestera,
Som uppror här begått; dem sätta i förvar,
Att de dock lära må en gång vår dygd värdera.
Slå efter dem med hast och ingen möda spar.
<i>(De gå).</i>

<tab><tab><tab><tab><tab><tab><i>(Vänd till kommittén.)</i>

I flere timmar re'n vi pröfvat månget hjerta; —
Men ack! till könets blygd och till vår egen smärta
Ej någon värdig fanns, att denna kransen få.
Dock, om här någon är, som än kan återstå
Och önskar med sin dygd att priset kunna nå,
Hon eger giltig rätt att hit fram till oss gå.
<tab><i>(Allmän tystnad)</i>
Så var vår möda då helt fåfäng uti dag!

<tab><tab><sc>Kommittén.</sc>

Det var ett bittert slag!

<tab><tab><sc>Dygden</sc> <i>(till ordföranden).</i>

Än eder dotter då?

<tab><tab><sc>Ordföranden.</sc>

Hå!
Stig fram, Lucrèce, och säg, om du vill priset vinna.

<tab><tab><sc>Lucrèce.</sc>

Ack! tystnad är mitt svar; det höfves ju en qvinna.
</poem>
<poem>
<tab><tab><sc>Alla.</sc>

Lucrèce, stig fram, stig fram.

<tab><tab><sc>Ordföranden.</sc>

Stig fram, madame!
<i>(Hon framstiger.)</i>
<tab><tab><tab><tab><i>(Vänd till Dygden).</i>
Hvad Dygden bjuder mig, jag genast efterföljer,
Jag jäfvig är och mig i detta rum fördöljer.
<tab><tab><tab><tab><i>(till sin dotter)</i>
Och du, min dotter, du, som jag har fostrat opp,
Besvik ej nu din dygd och detta hjertas hopp.
Var vis och lugn och sann, och vet det rätta välja,
Ej för allt jordiskt godt man hjertats dygd bör sälja.
<i>(Han aflägsnar sig. Dygden intager ordförandens säte).</i>

<tab><tab><sc>Dygden.</sc>

Min dotter, träd då fram till detta runda bord,
Att lyssna till min röst och höra mina ord.

<tab><tab><sc>Lucrèce.</sc>

Min mor, min ömma mor, låt mig af er få lära
Den vishet och den dygd, som gör en verklig ära.

<tab><tab><sc>Dygden.</sc>

Det skall du lära få, om, ej af lasten skymd,
Din själ är fri och ren, som himlahvalfvets rymd.
Du söker liksom allt ett sällhetsmål att finna;
Hur skall du trygg och lugn dess syfte ädlast vinna?

<tab><tab><sc>Lucrèce.</sc>

Ett bröst, som ungdomen med sitt behag har prydt,
Det handlar alltid bäst, då det har dygden lydt.
Likt blomman i sin vår, hvars knopp skall frukter bära,
Det tidigt pryder sig med vett och dygd och ära.

<tab><tab><sc>Barnmorskorna.</sc>

Charmant, ah, charmant!
</poem>
<tab><tab><sc>Dygden.</sc>
Min dotter! du har rätt, blott dygd och endast dygd
Kan ge din ungdom vård, din ålderdom ett skygd.

<tab><tab><sc>Fröknarna vid det adeliga jungfrustiftet.</sc>

Det här blir riktigt uppbyggligt.

<tab><tab><sc>Dygden.</sc>

Chaste Luerèce! parlez-vous bien la langue française?

<tab><tab><sc>Lucrèce.</sc>

Oui madame, oui, et cela tout à mon aise;
Car, pendant quatre ans ma bonne dans une pension
M'apprit avec soin le goût et le bon ton.

<tab><tab><sc>Dygden.</sc>

Que faut-il, mon enfant, dans une pension apprendre?

<tab><tab><sc>Lucrèce.</sc>

Madame, de vous aimer, une mignonne douce et tendre,
En français babiller, et coudre et enfin
Sur une morale commode fonder tout son destin;
Un peu de catechisme, très peu de l'histoire,
C'est pour les pensionnaires la terme de la gloire;
Et de la broderie petit échantillon
Fait croire à nos mamans, que tout est assez bon.

<tab><tab><sc>Dygden.</sc>

Ah, fort bien, ma chère! —

<tab><tab><sc>En af åskådarne.</sc>

Tänk, jag tror, jag blir dygdig med, det här är riktigt
hjertgripande. Hörde du, med hvad charme Dygden talade
fransyska.

<sc>En annan.</sc> Åh, hon talar, som hon vore en infödd
fransyska.

<sc>Några åskådare</sc> (<i>högt).<(i> Låt oss höra litet mer på svenska; 
det var som en predikan, det vi för en stund sedan fingo höra. 
På svenska mer, mer! Vi förstå ej fransyska.

<poem><tab><tab><sc>Dygden.</sc> <i>(nickande bifall,)</i>

Hvad är, som utaf allt mest dyrt och flygtigt fins,
Som lär, att nöjets ro af mödans pligter vins?

<tab><tab><sc>Lucrèce</sc> <i>(pekar på ett väggur).)</i>

Du märker urets gång: hvar knäpp det höra låter
Är en försvunnen tid, som aldrig kommer åter.
Så lär dig nyttja rätt den tid, dig himlen ger,
Att af det frö, du sår, du en gång skörden ser.

<tab><tab><sc>Barnmorskorna.</sc>

Charmant! åh charmant! hon har redan förtjent kransen.

<tab><tab><sc>Dygden.</sc>

Hvad är väl äran, säg?

<tab><tab><sc>Lucrèce</sc>

<tab><tab><tab><tab>En bubbla grann, men skör,
Som i den höjd, hon går, försvinner snart och dör.

<tab><tab><sc>Åskådare.</sc>

Bravo! bravo! charmant! charmantissimo! charmant!

<tab><tab><sc>Dygden.</sc>

Om villan af en flärd, som ej sin sällhet vet,
I nöjet sänker sig med ökad brottslighet;
Hvad lärdom bör du ge den fallne i sin yra?

<tab><tab><sc>Lucrèce</sc>

Han ångra bör sitt fel och lära viljan styra,
Och söka dygdens mål med ädel blygsamhet.
Så i den skönsta park en giftig orm kan vara;
I sjelfva nöjets famn man oftast löper fara.
Byt icke blommans doft mot qvalet af en tår,
Hon lätt kan såra dig; förbjuden frukt ej smaka;
Begagna rätt din dag, ty lifvet snart förgår.
Är en gång flyktad hän din blomstrings sälla vår,
Med all din bön och gråt den kallas ej tillbaka.

<i>(Allmän handklappning och stampningar i golfvet).</i>

Bravo! bravo! hurra! hurra!
</poem>
<poem><tab><tab><sc>Dygden</sc> <i>(uppstiger och omfamnar Lucrèce).</i>

Mitt barn, mitt goda barn, lef länge sälla dar,
Till ära för ditt kön, till glädje för din far!

<tab><i>(Fadren inkommer).</i>

Se, här er dotter tag, hon priset värdig var.

<tab><i>(Allmänt hurra).</i>

<tab><tab><sc>Fadren.</sc>

Ack! oskattbara fröjd, mitt hjerta står i brand.
<tab><tab><tab><tab><tab><tab><i>(Till Lucrèce).</i>

Min dotter, gå nu fram, att kyssa Dygdens hand.

—
</poem>

<tab><tab><tab><b>Andra scenen.</b>

<i>(En grön plan. Karin och några bondflickor binda löf kring en
midsommarstång).</i>

<poem>
<tab><tab><sc>Första bondflickan.</sc> Nå, säg oss nu, hur det gick till.

<tab><tab><sc>Karin.</sc> Åh, ni kan aldrig begripa't. Det var så mycket
folk, så fasligt, och ett långt, långt rum, ja, två gånger så
stort som vår kyrka, och der satt folk upp i taket och
spelte, och så var det så mycket grefvinnor och så var det
en tjock herre, som satt på en stol af guld och hade hatten
på sig.

<tab><tab><sc>Andra bondflickan.</sc>  Det var väl landshöfdingen sjelf, det?

<tab><tab><sc>Karin.</sc> De kalla'n för baron, och så kan ni tänka, jag
såg en herre, som hade en nyckel, som hängde i knappen
bakpå ryggen.

<tab><tab><sc>Tredje bondflickan.</sc>  Var det kronfogden i sta'n, det?

<tab><tab><sc>Karin.</sc> Prata! Inte fins det några kronfogdar i sta'n!

<tab><tab><sc>Första bondflickan.</sc>  Nå, än se'n då? Berätta oss mer.
Hvad sa' han åt dig?

<tab><tab><sc>Karin.</sc>  Jo, först hade de fram en hop andra flickor
och höll ting öfver dem, och jag stod så rädd, för, ni kan
tänka, man skulle gå ända fram till landshöfdingen, och han
frågte dem om så mycket, så att jag inte mins det, om
gäss och malt och om spansk lök.
</poem>
<poem><tab><tab><sc>Andra bondflickan.</sc> Hvad hade de gjort för illa, då?

<tab><tab><sc>Karin.</sc> Det kunde jag inte ta reda på.

<tab><tab><sc>Tredje bondflickan.</sc> Hvad sa' han åt dej, då?

<tab><tab><sc>Karin.</sc>. an frågte mej först, om jag hade några
dygder — och så var der en tjock grefvinna, en stor 
madusa, som frågade mig om jag kunde baka.

<tab><tab><sc>Andra bondflickan.</sc> Men hur kom ni derifrån?

<tab><tab><sc>Karin.</sc> Åh, det gick bra! Gossarne togo oss med sig,
men då kom uppsyningen efter oss; men folket på gatan
försvarade oss och så skyndade vi vår väg. Och nu ha
Jerker och alla gossarne sagt, och far med, att det är inte
värdt de nosa hit, och Sven i Stenmyra, som varit kusk hos
baron på slottet, har sagt, att han i morgon ska gå till
kungen och klaga å länsman. Det ska han få för omaket.

<tab><tab><sc>En hop bondflickor komma.</sc> Här ha ni lilkonvaljeblan
och här är löf och här är en hel binge med rosor. Vet ni
hvar länsman är?

<tab><tab><sc>Alla de öfriga.</sc> Nej, han är väl inte här, heller?

<tab><tab><sc>En flicka.</sc> Han ligger alldeles plakat på Hessingen.
Han har hållit på att stupa i sjön. Det berättade 
mjölkflickan, som varit i sta'n. Och han hade ett 
stort hål i hufvudet som en sexstyfvers slant, och 
låg på en bänk och sof.

<tab><tab><sc>Alla.</sc> Ha, ha! det var bra.

<tab><tab><sc>Karin.</sc> Låt oss ta i ring och dansa i glädjen.
<i>(De dansa kring planen. Efter hand komma äfven Jerker 
andra bondpojkar och deltaga i dansen).</i>
</poem>


<tab><tab><tab><b>Tredje scenen.</b>

<i>(Matsal. Ordföranden i Rosenfesten, Dygden, kommitté för Rosenfesten, stadens barnmorskor, Sällskapet Idka Dygden, Lucrèce och informatorn i huset sitta till bords och spisa.)</i>

<poem>
<tab><tab><sc>Ordföranden</sc> <i>(med gaffeln i en dufva).</i> Den här tror jag
hin håle har ridit, hon vill ej ge med sig! — Kammartjenare,
hit med en annan knif!
</poem>
<poem><tab><tab><sc>Informatorn.</sc> Hon är lik den der bondflickan, som i
dag skulle täfla om priset.

<tab><tab><sc>Ordföranden.</sc> Ja, inte långt ifrån.

<tab><tab><sc>En af de kommitterade.</sc> Det är skada, att det ej fins
något accessit i Rosenfesten, så kunde man ha det nöjet, att
uppmuntra de mindre dygderna.

<tab><tab><sc>Ordföranden.</sc> Mycket rätt, som en uppmaning till god
kontinuation på dygdens väg.

<tab><tab><sc>Dygden.</sc> Vi skola tänka på det till nästa år.

<tab><tab><tab><i>(Punschbålar framsättas).</i>

<tab><tab><sc>Dygden.</sc>  Må det tillåtas mig att proponera en skål.
Lucrèce har i dag för sina mödor skördat belöningens offer,
hennes blygsamhet skall i afton mottaga kransen af fosterlandets 
gärd och medborgares aktning. Med hjertats och vänskapens varma 
deltagande, dricka vi fröken Lucrèces skål.

<tab><tab><sc>Alla.</sc>  Fröken <sp>Lucrèces</sp> skål!

<tab><tab><sc>En barnmorska.</sc> . Om det är mig tillåtet, att vid denna
skål förena en liten sång, så vill jag försöka


<tab><tab><tab>Bland alla land på denna jord,
<tab><tab><tab>Det bästa är norden, vår svenska nord,
<tab><tab><tab>Så rik på himlens håfvor.
<tab><tab><tab>Der fins ej söderns öfverflöd,
<tab><tab><tab>Men jern och karlar, malt och bröd,
<tab><tab><tab>Och flickor se'n, Guds gåfvor.

<tab><tab><tab>Bland alla flickor på vår jord,
<tab><tab><tab>Den bästa är flickan i Sveriges nord,
<tab><tab><tab>En nattviol i lunden;
<tab><tab><tab>Den doftar skönt, men lagom blott,
<tab><tab><tab>Har ej som rosen törnen fått,
<tab><tab><tab>Och blommar midnattsstunden.


<tab><tab><sc>Lucrèce.</sc>  <i>(till informatorn).</i> Herr magistern dricker ej ur sitt glas.

<tab><tab><sc>Informatorn.</sc> Jag satt och tänkte på saxiska arméen.

<tab><tab><sc>Lucrèce.</sc> Hvad menar ni dermed?
</poem>
<poem><sc>Informatorn.</sc> Åh, jag menar bara den der arméen med
saxarne — brandvakten.

<sc>Ordföranden.</sc> Vi ha ännu en dyrbarare skål att tömma —
fru grefvinnans skål, jag hoppas alla tömma den i bottnen.
Naturen har väl förnekat mig röst; men jag vill dock försöka.

<tab><tab><tab><tab><i>(Sjunger):</i>

<tab><tab>Det fanns ett folk af gammal dygd,
<tab><tab>Ett folk i kalla norden,
<tab><tab>Som älskade sin fosterbygd,
<tab><tab>Mer än i blotta orden —
<tab><tab>Som, fostradt i en skogig mark,
<tab><tab>Dock egde ingen engelsk park;
<tab><tab>Men känslan lågande och stark
<tab><tab>Och hög som sjelfva fjällen.

<tab><tab>Det folket måttligt var och godt,
<tab><tab>Det lärt naturen följa.
<tab><tab>Dess dryck var bruna mjödet blott
<tab><tab>Och källans friska bölja.
<tab><tab>Ikring dess bord, uti dess hus
<tab><tab>Brann ej kristallers klara ljus;
<tab><tab>Men alla sågo sina krus
<tab><tab>Och kände sina rätter.

<tab><tab>Nu dessa seder vexlat om
<tab><tab>Kring dalarne och bergen,
<tab><tab>En veklig vind från södern kom,
<tab><tab>Som trängt till sjelfva mergen.
<tab><tab>Men I, som lyckans skatter fått,
<tab><tab>O, öppnen icke edra slott
<tab><tab>För öfverflöd och nöjen blott;
<tab><tab>Men ock för nordens dygder.


<sc>Alla.</sc> Dygdens skål!

<sc>Idka dygden.</sc> Det var en charmant visa.

<sc>Dygden.</sc> Ännu en skål hafva vi odrucken — herr 
ordförandens — och med den förenar jag en sång:
</poem>
<poem>
<tab><tab>Säg mig den bästa kunskapsgren; —
<tab><tab>Är det ej studium af pokalen?
<tab><tab>Fysiken står på svaga ben
<tab><tab>Och opp och nedvänd står moralen.
<tab><tab>Matesen vrider skallen om
<tab><tab>Och politiken honom knäcker;
<tab><tab>Men forskningen till vin och rom
<tab><tab>Man strafflös och belönad sträcker.


<tab><tab><tab><tab><sc>Korus.</sc>

Ha ha, ha! Hvad det var qvickt!
	
<sc>Informatorn.</sc> Skada, att ingen moral fanns deri att
suga uppå. Förmodligen kommer pisksmällen i nästa vers.

<tab><tab><tab><tab><sc>Dygden.</sc>

<tab><tab>Bland hundrade fabrikers mängd
<tab><tab>Månn' brygden ej är den förnämsta?
<tab><tab>All klädesrörelse är stängd
<tab><tab>Och versfabriken är den sämsta.
<tab><tab>Då nordan hviner kall och skarp,
<tab><tab>Den fina tylln ej båtar mycket,
<tab><tab>Champagne till inslag, Rhenskt till varp,
<tab><tab>Se, det kan bära sig i stycket.

<sc>Idka dygden.</sc> Åh, det är oändligen qvickt och charmant 
tillika!

<sc>En barnmorska.</sc> Och begripligt sedan.

<sc>En annan.</sc> En så uppbygglig middagsmåltid har jag
aldrig öfvervarit. Man går riktigt förbättrad härifrån. Man
blir så känslofull och öm.

<sc>Kommittén för rosenfesten.</sc> Ja, och upprymd i hjertat.
På sådant sätt kan man snart hoppas dygdens återställande
i vårt land. Vi arbeta också derpå i vår mån.

<sc>En barnmorska.</sc> Och vi äfven.

<sc>Idka dygden.</sc> Också vår diktan och traktan är att utså
dygdernas frön.

<sc>En annan, som också idkar dygden.</sc> O, hvilka ädla
bemödanden!
</poem>

<sc>En tredje.</sc> Måtte de skörda en rättvis belöning!

<sc>En barnmorska.</sc> Den här Rosenfesten kommer väl i
Stockholms-Posten också?

<sc>Informatorn.</sc> Förstås! och på predikstolarne.

<sc>Barnmorskan.</sc> Ack, hvad vår tid dock är upplyst! Rättnu 
blir det likså godt pris på dygd, som på potatisen i år.

<sc>Informatorn.</sc> Åh, mycket bättre pris.

<sc>Ordföranden</sc>. Mitt herrskap, jag får vördsammast tacka
på min och min dotters vägnar för den stora heder oss
blifvit bevisad, och tillika tillkännagifva, att ångfartyget nu
är klart för att öfverföra oss till Drottningholm, der min
dotters kröning skall i afton gå för sig. <i>(Alla uppstiga).</i>

—

<h1>TREDJE AKTEN.</h1>

<h2>Första scenen.</h2>

<i>(Lofön. Skogstrakt. Venus. Elfdrottningen. Bingbing. Silfverskir.
Blomsterdoft. Nyckelpiga. Skogsfrun).</i>

<sc>Venus.</sc>
<poem>
   Soln är nedergången
   Och i hafvet fången,
   Der med sina pilar
   Hon till morgon hvilar.
   Opp, alla andar,
   Andar i skog,
   Andar i berg,
   Andar i dal,
   Andar i floder och bäckar!

   Dagens öga blundar,
   Eder högtid stundar,
   Edra muntra löjen,
   Edra midnattsnöjen.
   Opp, opp,
</poem>
  <poem> Natten åker,
   Kärran bullrar,
   Opp, opp,
   Nu hon kommer,
   Opp, opp,
   Ufven ropar
   U, u;
   Opp, opp,
   Hanen slumrar,
   Läderlappen
   Redan flaxar.
   Opp, opp,
   Andar i skog,
   Andar i berg,
   Andar i dal,
   Andar i floder och bäckar!

<sc>Elfdrottningen</sc>	<i>(åkande i ett ollonskal och
                   dragen af tordyflar, ringer 
                    i en stor blåklocka). </i>
   Ringering,
   Pingliping!
   Elfvor små!
   Skynden på,
   Kommen hit,
   Röd och hvit,
   Gul och blå,
   Alf i skog.
   Nu är det nog! —

<i>(De komma).</i>

<i>(Ringer åter).</i>

Nyckelpiga, hvar är hon?

<i>(Nyckelpigan framkommer).</i>

   Flink och snäll
   Nu i qväll
   Hon skall passa opp
   Alfers tropp. —
   Silfverskir!
</poem>
<poem>
<sc>Silfverskir.</sc>

   Hohu!

<sc>Elfdrottningen.</sc>

   Lilla, kom,
   Tag min klädning fram.
   Gör den ren från dam. —
   Bingbing!

<sc>Bingbing.</sc>

   Hohu!

<sc>Elfdrottningen.</sc>

   Gack och plocka mig
   Uppå rosenstig
   Några perlor små.
   Skynda, låt det gå. —
   Blomsterdoft!

<sc>Blomsterdoft.</sc>

   Hohu!

<sc>Elfdrottningen.</sc>

   Mitt hår nu ombesörj,
   Med blomsterdoft det smörj.
   Kamma det nätt,
   Skynda, var lätt.
   Elfvor små,
   Röd och blå,
   Gul och hvit,
   Skynden på,
   Spegeln hit!
</poem>

<i>(De frambära ett blombliad, hkvarpå dagygen blänker. — Ur en 
förbiflytande bäck uppstiger Necken och spelar på sin harpa).</i>

<sc>Necken.</sc>
<poem>
   Kling, kling!
   Dag lång,</poem>

<poem>	Kort natt;
	Dag tar fatt
	Natt i språng.


	Kling, kling!
	Drill, drill!
	Vind, spring,
	Alf i ring
	Dansa vill.

	Kling, kling!
        Tass, tass
	Hörs det gå;
	Vattnets rå
	Står i vass.

	Kling, kling!
	Knick, knack!
	Liten dverg
	Slår i berg
	Med sin klack.

	Kling, kling!
	Uti mark
	Prassel hörs,
	Löfvet rörs
        Uti park.

	Kling, kling!
	Skogens fru
        Är oss när.
	Hon ju der
        Synes nu.
	Kling, kling!
</poem>

<sc>Skogsfrun</sc> <i>(nalkas).</i>
<poem>
   Tjenarinna, alfer små,
   Som här gå.</poem>

  <poem>
   Hvad står på?
   Hvad för grannt lagas till?
   Neckens drill
   Hörde jag
   Och hans harposlag.
   Ifrån skog
   Hit jag drog.

   Städad är hvar rosenknopp,
   Strå och stickor plockas opp,
   Och allt löf, som här är torrt.,
   Kastas bort.
   Myran jagas till sitt bo,
   Ufvar, som i klyftan glo,
   Skrämmas hän.
   Korpen med sitt hesa skrän
   Jagas bort till mo.
   Hvad står på,
   Alfer små?
   Något lustigt, kan jag tro?
   Topp! jag dela vill er glada ro.

<sc>Venus</sc> <i>(återkommer).</i>

   Gifven nu akt,
   Alfer och neckar och skogsbrudar alla,
   Lyssnen till det jag nu värdes befalla.
   Här i vår dal
   Reden till bröllop en sal.
   Minns hvad jag sagt!

   Gifven nu akt
   Vidare hvad jag er värdes befalla,
   Kransar I binden af blommorna alla,
   Glöm-mig-ej blå,
   Gullvifvor små.
   Minns hvad jag sagt!

                 <i>(Vänder sig till ett berg).</i>

<poem>   Dverg
   I berg!
   Skynda fort
   Till vår ort.
</poem>

	<i>(En dverg kommer med ett marmoraltare och sätter det midt
på planen).</i>

<sc>Venus</sc> <i>(till alferna)</i>.
   <poem>
   Gifven nu akt,
   Skänker I skolen på altar't frambära,
   Guldax och blomster och jordbär förära.
   Dufva och lam
   Bären ock fram.
   Mins hvad jag sagt.
</poem>

<i>(Öppnar sin barm och en näktergal utflyger).</i>
<poem>
   Ljufva sångare! Så flyg,
   Flyg dit upp i gren,
   Fast du icke är allen,
   Var dock icke blyg.
   Låt ditt hjerta ha sitt val,
   Låt det sjunga fritt sitt qval.
   
   Ej du trifves här i nord
   Ibland snö och is,
   Älskar söderns blida jord
   Och dess paradis;
   Men när sommarn herrlig står,
   Någon gång till oss du går.
</poem>
             
<i>(Till alferna).</i>

<poem>
   Hör, hör!
   Gardinen för,
   Att ingen er stör
   Och ingen er rör.
   Prassel, prassel,
   Rassel, rassel,
   Gardinen för!
</poem>

<i>(En grönskande gardin af löf skjutes framför ingången. Venus bortgår).</i>

<h2>Andra scenen.</h2>

<i>(En annan skogstrakt, nära Drottningholms trädgård. -- Filikrom.
Hussu. Korabba. Piteluli. Kupido. Trollsmör. Ormbunke.
Ekorre. Uggla. Kråk).</i>

<sc>Filikrom</sc> <i>(ringer i en koskälla).</i>
<poem>
   Korabba,
   Hvar är du?
   Uti jord, uti träsk, uti stenrör?
   Så hör,
   Korabba!
   Hvar döljs du,
   Hvar fins du?
   Så kom nu.
   Det ringer ju
   Bing bång!
   Koskällan min;
   Korabba!
</poem>

<sc>Korabba</sc> <i>(kommer ridande på en sopqvast).</i>
<poem>
   Tjam tjam!
   Smick smack,
   Katatack,
   Jam jam,
   Bu bu,
   U, u,
   Vorivoff, vorivaff,
   Piff paff,
   Starababba,
   Kosalabba,
   Muck, mack.
</poem>

<sc>En uggla.</sc>
<poem>
   Klähvitt, klähvitt!
</poem>
<sc>Filikrom</sc> <i>(ringer åter).</i>
<poem>
   Hussu! kom,
   Vänd om
   Hit till oss
   Med ditt tross.
   Bing bong,
   Bing bong!
   Skynda dig,
   Snabb och vig,
   Doctiorum, doctiarum, doctiorum,
   Ditt och datt,
   Hund och katt,
   Ulf och björn,
   Hök och örn
   Tag med dig.
</poem>

<sc>Hussu</sc> <i>(kommande på en björn med
sitt följe, hundar, kattor, vargar
och hökar).</i>
<poem>
   Puntafan,
   Morivoj,
   Dulkaman,
   Ostkakoj,
   Varivoj,
   Ostkakoj,
   Blarn, blarn, blarn.
</poem>

<sc>En kråka.</sc>

   Krax, krax.

<sc>Filikrom</sc> <i>(Sticker in sitt hufvud i en
kalf och ropar).</i>

<poem>
   Piteluli!
   Hur är det vuli?
   Kommer du ej?
   Snabba nu dej!
</poem>
<sc>Piteluli</sc> <i>(svarar in i kalfven).</i>

<poem>   Murr, kurr,
   Snurr, purr,
   Tjut, tjut,
   På stunden kommer jag ut.
</poem>

<sc>En uf.</sc>

U, u, u, u!

<sc>Filikrom</sc> <i>(till trollen)</i>
<poem>
   Fort till skogs och dragen fram
   Stock och sten och rutten stam,
   Att en hvar, som fram här går,
   Genast sig på näsan slår.
   Rycken alla rosor opp
   Båd' med rot och stjelk och knopp.
   Låt bolmörten fritt få stå
   Och hundlokan äfvenså,
   Ty de lukta alltför godt.
   Sqvattran uti grodans slott
   Får ni inte röra vid.
   Skynden alla nu med id
   Fort till skogs med hund och katt,
   Varg och björn, ty snart är natt.
   Vänta, vänta, ser ni der,
   Kärleksguden är oss när.
   Lyssnen hvad han säga må:
   Stå!
</poem>

<sc>Kupido.</sc>
<poem>
   Du vackra Filikrom! Jag ser, från alla håll
   Du samlat dina troll.
   Nu får jag säga er,
   Att makt jag eder ger
   Förfölja med ert tjut och allt slags spökeri
   Och trolleri
   Och häxeri
   I denna mörka engd hvar en, som ni här ser.
</poem>
	<poem>
        Ett sällskap kommer hit af underbar natur,
	Jag sjelf med egen hand
	Dem för i land.
        I stån på lur,
	I skrämmen dem som ulf och björn och tjur,
	Och jagen dem kring alla håll
	För fan i våld.
	Att denna sak må blifva rätt befängd,
	Så samlen strax hit ner
	Hvar skogens orm till er, 
	Och träskets ödlor, grodor i en mängd.
	Min vackra Filikrom, det öfriga du vet,
	Jag hoppas, att du gör med nit din skyldighet.
</poem>

<i>(Kupido flyger bort).</i>

<sc>Filikrom</sc> <i>(lägger sig ned på marken,
tittar i ett mullvadshål och ropar).</i>
<poem>
	Huggormar spräckliga,
	Grodor prickiga,
	Ödlor rutiga,
	Skogsråtta grå och hvit!
   Ringeli ringeli, ringeli,
   Hopp sa'n och spring sa'n och kryp sa'n och rinn sa'n,
   Och ringeli, ringeli, ringeli, kommen nu hit!
</poem>
	<i>(De komma).</i>

<sc>Filikrom.</sc>
<poem>
   Välkomna vid mitt rop,
   Välkomna allihop. —
   Trollsmör!
</poem>

<sc>Trollsmör.</sc>

   Ja.

<sc>Filikrom.</sc>

   Ormbunke!

<sc>Ormbunken.</sc>

   Ja.

<sc>Filikrom.</sc>

   Ekorre!

<sc>Ekorren.</sc>

   Ja.

<sc>Filikrom.</sc>
<poem>
   Åt dessa främmande jag vill att ni framsätter
   Ormbunkar, nötter, smör
   Och andra sköna rätter,
   Hvarmed man högtidsgäster fägna bör.
</poem>

—
<h2>Tredje scenen.</h2>

<i>(Öppna sjön vid Drottningholm. Ångfartyget.</i> La Vertu Couronnée
<i>med alla Rosenfestens ledamöter nalkas stranden. Tätt efter
följer Yngve Frey. Bakom ser man ångfartyget Upsala. Båda
dessa äro fulla med åskådare).</i>

<b>Sång från La Vertu Couronnée.</b>


<sc>Kommittén for Rosenfesten.</sc>
<poem>
Samlens, systrar, kring pligternas fana,
Se, dygden edra trogna bröst begär.
Modren kallar: på mödornas bana
Hon tacksam räknar sina barns besvär.
<tab>Skall väl nöjets röst
<tab>Fjättra dessa bröst?
Till kamp, systrar, emot villans lust och flärd!
Jungfrurs våldförda skuggor oss vinka,
Och segrens krans blir lönens gärd.
</poem>

<sc>Barnmorskorna.</sc>
<poem>
Mäktigt brusar uti våra kjortlar
Den storm, som rensa skall vår fosterjord.
Dygden hvälfver af krukor och mortlar
En sköldeborg omkring vår gamla nord.
</poem>
<poem><tab>Gäckar lustans tagg
<tab>Våra underplagg,
Till kamp! våra naglar törsta efter blod.
Tidens vekhet hvar näfve förlamar;
I striden drickas kraft och mod.
</poem>

<sc>Innocencen.</sc>
<poem>
Amors pilar ur skyarna ila,
Men blott den fege för hans trollskott flyr.
Raskt kring fötterna pilarne kila;
De fly dock undan den, som dem ej skyr.
<tab>Uti dygdens spår
<tab>Innocencen går:
Till kamp! ädla systrar! slutom vårt förbund.
Sköna lott, om vi snafva, att falla
Med raska göter i Trångsund.
</poem>

           <b>Sång från Yngve Frey.</b>
<poem>
            Här muntert glam blott är:
            Man tar sitt glas så här
            Och ropar hej!
            Hafsgudens skål! gutår!
            Han öfver hafven rår;
            Se, huru raskt det går
            På Yngve Frey.

            I vackra flickor små,
            En kyss på däck ell' två!
            Säg inte nej.
            Vi lefva, som ni vet,
            Här i förtrolighet
            Och allsköns munterhet
            På Yngve Frey.

            Nu blås en vacker drill,
            En liten nätt qvadrille,
            Topp, flickor, hej!
</poem>
             <poem>En dans på däck vi ta,
             Blås, humlegubbar, bra,
             Sjung, alla man, hurra!
             På Yngve Frey.

             Nu se vi gröna strand,
             Allt lyckligt gick i hand,
             Juckhej, juckhej!
             Tack för godt kompani
             Och för godt kotteri:
             Snart åter träffas vi
             På Yngve Frey.


            <b>Sång från Upsala.</b>

                 Böljorna gå
                 Uppå det blå
              Och uti kapp med vinden flyga.
                 Vimplarne små
                 Fläkta också,
              Grannt uti våg de snibben smyga.
                 Valdthornens ljud
              Klingande hörs,
              Ljudet kring sjön
              Sakta sig hvälfver;
              Dansa på våg;
              Hjertat det rörs.
              Rörs af hvar ton,
              Klappar och skälfver.

              Grönskande skär
              Möta oss der.
              Der ses en äng med blommorna pråla
              Pilträd och al
              Blomstra i dal.
              Uti dess famn är Ekos håla.
              Valdthornens ljud m. m.

</poem>
<i>(Ångfartygen sätta i land. Rosenfestens kommitté och de öfrige dit
hörande, jemte Lucrèce, träda i procession in uti slottsträdgården,
hvarest bakom ruinerna en upphöjning är rest, omgifven af
marschaller; på den uppstiger ordföranden jemte den medföljande
processionen. Den öfriga delen af platsen är uppfyld af åskådare. 
Klockan slår tolf från tornuret. Å venstra sidan, nära
vid en berså, ser man en mängd musikanter placerade. Å högra
sidan några tidningsredaktörer med plånböcker och blyertspennor
i hand. Länsmannen och några polisbetjenter komma raglande
fram mellan åskådarne).</i>

                        <sc>Filikrom</sc> <i>(bakom en allé.)</i>

                     <poem>Pass på, pass på,
                     De äro här.
                     Tass, tass!</poem>

<sc>Hussu</sc> <i>(nyser).</i> Tjas, tjas!

<sc>En barnmorska.</sc> Hvad var det, som nös bakom oss?
Jag tror, skogstopparne nysa.

<sc>Hussu.</sc> Tjas, tjas!

<sc>En annan barnmorska.</sc> Hu! Jag blir rädd! Hvad kan
det vara!

<sc>Idka dygden.</sc> Åh, det var ordföranden, som nös.

<sc>Barnmorskan.</sc> Gud ske lof för det, jag var så rädd
att det spökade.

<i>(Ordföranden hostar och upptar sitt koncept).</i>

                       <sc> Filikrom.</sc>
<poem>
                      Läderlapp,
                      Snäll och snabb,
                      Flyg på hvitt,
                      Det blir ditt.</poem>

<sc>Ordföranden</sc> <i>(uppstiger och börjar).</i> Högädla kommitté!...

<i>(I det samma flyger en läderlapp förbi, som slår sina klor i papperet
och bortftyger dermed.)</i>

<sc>Ordföranden</sc>. Högädla kommitté ...

<sc>Hussu</sc>. Jam, jam!

<sc>En af de kommitterade.</sc> Jag tror, har är kattor, jag
är förskräckligt rädd för dem.

<sc>En annan.</sc> Nej, kusin lilla, det var ordföranden, som
talade.

<sc>Ordföranden.</sc> Högädla kommitté!...
	
<sc>Hussu.</sc> Miao! Miao!
	
<sc>En af Innocence-Orden.</sc> Ve mej, är här icke kattor!
Kors i himlens namn, hvad var det, som kila' under kjoLn?
Här är väl inte råttor heller?

<sc>Filikrom.</sc>
<poem>
<tab><tab>   Nattevind!
<tab><tab>   Var gesvind,
<tab><tab>   Ett och två,
<tab><tab>   Låt det gå.
<tab><tab>   Dagens tid
<tab><tab>   Vill jag lofva
<tab><tab>   Dig få sofva
<tab><tab>   Se'n i frid.
</poem>

<sc>Ordföranden</sc> <i>(rifver sig i peruken och börjar åter)</i>: Högädla kommitté!

<i>(Nattvinden flyger fram, fattar i peruken och sätter den på Lucrèce).</i>

<sc>Ordföranden.</sc> Min Gud! Hvad är det här? — Här är
spektakel å färde. Hvar är polisen? — här måste vara
skick och ordning. Förlåt, värda publik, min hosta mig
graverar <i>(hostar</i>). Ja så, det var ingen riktig alexandrin;
den skall strax bli färdig.

<sc>Filikrom.</sc>
<poem>
<tab><tab>   Piteluli!
<tab><tab>   Dansa en vals
<tab><tab>   Uti hans hals;
<tab><tab>   Far genast in,
<tab><tab>   Pip som en vind.
</poem>

<sc>Ordföranden.</sc> O, a, jo, o, klunk.

<sc>Filikrom.</sc>
<poem>
<tab><tab>   Råtta grå!
<tab><tab>   Skynda på,
<tab><tab>   Orm svart,
<tab><tab>   Hund och katt,
<tab><tab>   Hväs på häll,
<tab><tab>   Jama, skäll.
<tab><tab>   Varg och björn, ut, ut,
<tab><tab>   Tjut, tjut;
<tab><tab>   Trolleri,
<tab><tab>   Hexeri
<tab><tab>   Skall här bli.
<tab><tab>   Pollerimack,
<tab><tab>   Snick, snack,
<tab><tab>   Katalack,
<tab><tab>   Malakit,
<tab><tab>   Hit och dit.
<tab><tab>   Öfverallt,
<tab><tab>   Som jag befallt.
</poem>

<i>(Nu höres ett tjutande och brummande, hvilket nalkas allt mera.
Råttorna kila in i barmen på barnmorskorna, de börja skrika.
Allmän villervalla. Sällskapet och åskådarne fly åt särskilda
håll).</i>

<sc>Natten</sc> <i>(uppträder).</i>
<poem>
   Min svarta häst helt svettig är —
   Han har också ett tungt besvär.
   Han skala får uti galopp,
   Om jag skall hinna ut mitt lopp.
   En timma se'n med midnattsmån'
   Jag reste skyndsamt hemifrån.
   Nu, tärnor, ställen upp mitt tält
   På detta gröna sommarfält.
   Tag kammen fram och ur mitt hår
   Bortkammen hvarje daggens tår.
   Jag svettig är, i håret sätt
   Af vesterns ros en blombukett,
</poem>
  <poem> Och fram i pannan stjernan fäst.
   Se'n hemta foder åt min häst.
   Emellertid jag hvila vill,
   Tills lärkans första morgondrill
   Och Febi fåles hvita ros
   Mig jagar åter bort sin kos.</poem>

<sc>En uf.</sc>

U, u, u!

<sc>Natten.</sc>

God qväll, min uf, hur mår väl du?

<sc>Ufven.</sc>

U!

<sc>Kupido</sc> <i>(kommer).</i>

<poem>
God natt, min mormor lilla,
Jag hoppas, ni lär gilla
Mitt muntra företag,
Fast eget i sitt slag.

Jag vet, att dagens stjerna
Ej skådas af er gerna,
Och hur' ni hatar se'n
Hvar dagens hvita vän.

Derför i denna trakten
Jag nu har börjat jagten
På dessa hvita djur,
Med varg och björn och tjur.

Nu i sin skräck och yra
De vandra uppå fyra,
Och öfver hela plan
De tumla på hvaran.
</poem>

<sc>Natten.</sc>
<poem>
Tack för du gaf mig deraf del,
Af hjertat gillar jag ditt spel.
</poem>
<sc>Kupido.</sc>

<poem>En bön till dig
Jag för med mig.</poem>

<sc>Natten.</sc>

<poem>Säg, hvad det är,
Som du begär.</poem>

<sc>Kupido.</sc>

<poem>Att under denna löjets fejd
Och alla mina spratt
Du täcker hela denna nejd
I qvalm och natt.</poem>

<sc>Natten.</sc>
<poem>
<tab><tab>Det strax skall ske,
<tab><tab>Ett, tu, tre!
<tab><tab>Koftan vid
<tab><tab>Stjernan blid
<tab><tab>Täcka må
<tab><tab>I det blå.
<tab><tab>Kullen der
<tab><tab>Svart man klär.
<tab><tab>Väck se'n opp
<tab><tab>Korp i topp.
<tab><tab>Han må kraxa,
<tab><tab>Han må flaxa.
<tab><tab>Nu är natt,
<tab><tab>Allt är svart.
</poem>
<tab><tab><i>(Kupido flyqer bort).</i>

—

<h2>Fjerde scenen.</h2>
<i>(En annan trakt af Lofön. En hund. Poliebetjenter. En varg.
Länsmannen med flere).</i>

<sc>En svart hund.</sc>

<poem><tab><tab>Voff, vofferi, voff!
<tab><tab>Voff!</poem>


<sc>Polisbetjenterne.</sc>

<poem>
<tab><tab>Aj! aj!
<tab><tab>Fan är lös,
<tab><tab>Nyss han nös,
<tab><tab>Se'n han jama',
<tab><tab>Så han krama';
<tab><tab>Nu han skäller,
<tab><tab>Oss det gäller. —
<tab><tab>Fan är lös.
<tab><tab>Aj! Aj!
</poem>

<sc>Hunden.</sc>
<poem>
<tab><tab>Voff, vofferi, voff,
<tab><tab>Voff!
</poem>


<sc>Polisbetjenterne.</sc>

<poem>
<tab><tab>Aj! Aj!
<tab><tab>Ack! Ack! Ack!
<tab><tab>Byxen sprack,
<tab><tab>Skjortan hänger,
<tab><tab>Slår och dänger!
<tab><tab>Rock och hasor,
<tab><tab>Allt i trasor.
<tab><tab>Ack! Ack! Ack!
<tab><tab>Aj! Aj!
</poem>

<i>(De försvinna bakom träden).</i>

<sc>Länsmannen</sc> <i>(förföljd af en varg).</i>

Nåd, nåd, söta herr Varg, förskona mitt lif! Intet ondt
gjort, intet ondt gjort, endast stulit 6 tunnor råg och 5
kappar hvete. Fader vår, god och tjenlig väderlek, godt
regemente, frid och helsa, tukt och ära, goda vänner, trogna
grannar och mer sådant. Herren välsigne oss. Gud, som
hafver barnen kär ... Intet ondt gjort, intet ondt gjort!
Men skall jag fara till helvete, så tag kronfogden med; han
har stulit allt hvad han eger och har.

<i>(Försvinner i skogen).</i>

<sc>Korabba</sc>	<i>(ridande grensle öfver en
barnmorska).</i>

<poem>
<tab><tab>Hopp, hopp,
<tab><tab>I galopp,
<tab><tab>Ner och opp,
<tab><tab>Backe utför,
<tab><tab>Backe oppför!
<tab><tab>Hopp, hopp,
<tab><tab>I galopp,
<tab><tab>Gamla märr!
<tab><tab>Öfver kärr
<tab><tab>Och moras,
<tab><tab>Schas, schas!
<tab><tab>Öfver fjäll,
<tab><tab>Öfver häll,
<tab><tab>Stock och sten,
<tab><tab>Rör dina ben;
<tab><tab>Fraggan går,
<tab><tab>Fraggan står
<tab><tab>Kring din läpp.
<tab><tab>Kär'ngekläpp!
<tab><tab>Ila på,
<tab><tab>Låt det gå.
<tab><tab>Linka fort
<tab><tab>Kring hvar ort,
<tab><tab>Ris och skräp
<tab><tab>Såsom släp
<tab><tab>Följa dig
<tab><tab>På min stig.
<tab><tab>Hopp, hopp!
<tab><tab>I galopp.
<tab><tab>Det går bra.
<tab><tab>Ha, ha, ha!
<tab><tab>Nu till kärr
<tab><tab>På min märr
<tab><tab>Månd' det gå:
<tab><tab>Hon skall stå
</poem>
<poem>I dess dy
Till dess folket gått ur by.
</poem>

<i>(De försvinna).</i>

<sc>Hussu.</sc> Dilber skalber falber talber nulber.
	
<sc>Ordföranden</sc> <i>(springande)</i>. U, u, här är helvetet 
lössläppt. Jag tror, jag springer lefver och lungor ur mig.
— Oh! oh!

<sc>En björn.</sc> Brum, brum.

<sc>Ordföranden.</sc> Hu! här äro björnar med. O, att jag ej
kan påminna mig något tröstande! Låt se:

<poem>
<tab>Blott en enda olycka är sann,
<tab>Den af olyckan att öfvervinnas.
</poem>

<sc>Hussu.</sc>
<poem>
         Vilber dulber
         Ilber skalber,
         Schas, schas!
         Starababba,
         Kosalabba,
         Schas, schas!
</poem>

<sc>Björn.</sc> Brum, brum!

<sc>Ordföranden.</sc> Nej, här måste man ta till fötterna, märker 
jag, — jag ger fan alla sentenser. Min Gud! om jag kunde
flyga nu. Se der en sten! jag vill gömma mig der bakom.
<i>(Han sticker hufvudet bakom en sten, i detsamma nyper Filikrom
honom om näsan).</i> Hu! det var en trollpacka. Ack! om dygden 
vore här! Dygd, o dygd, hjelp! hjelp! 

<sc>Hussu.</sc> Dulber älber elber stolber nalber.

<sc>Ordföranden.</sc> Se så, nu är fan framför mig, nyss var
han bakom mig. Jag hade lust att försöka krypa upp i ett
träd. <i>(Klättrar upp).</i> Hvad är det för vått, som rinner ner
öfver mig? <i>(Tittar upp ock ser en hexa grina mot sig).</i> Jag
måste då ut på fria fältet och skala igen. Aj! se der kommer en 
björn. Min Gud; hvad skulle jag här och göra?

<i>(Han löper bort, förföljd af en björn).</i>

<i>(Å en annan sida ser man kommittén for Rosenfesten, anfäktad
af en hop kajor, korpar och kråkor;</i> Idka Dygden, <i>jagad af ormar
och ödlor, Innocence- Orden af kattor och ekorrar, alla flyende längre
in åt skogen. Tvenne skator).</i>

<sc>Första skatan.</sc>

<poem>
Har jag sett på maken?
Re'n så bittid' vaken —
Det betyder gråt.
Säg mig, lilla syster,
Alltid glad och yster,
Hvad som uti dag
Du och jag
Få att skratta åt?
</poem>

<sc>Andra skatan.</sc>

<poem>
Flyg med mig hit upp i gran',
Titta ditåt längs åt plan'.
</poem>

<sc>Båda skatorna.</sc>

<poem>
Ha! Ha! Ha!
</poem>

<sc>Första skatan.</sc>

<poem>
Dygden råkat der i våld,
Hop med ett af nattens troll:
Vacker dygd af alla slag!
Men det ur ju än ej dag:
Uti djupsta sjö och vatten
Fisken trifs ju allra bäst;
Och uti den mörksta natten
Dygden öfvas ju som mest.
</poem>

<sc>Andra skatan.</sc>

<poem>
Hon som månen kanske är
Endast skapt att natten lysa;
Och när solens ljus är när,
Börjar hon som mest att frysa.
</poem>
<sc>Båda skatorna.</sc>

Ha! Ha! Ha! Se Kupido står och rigtar pilen på henne ...
Ha! Ha!

<i>(Lucrèce kommer ridande på en tungusisk åsna, omgifven af
Korabba och hexor).</i>

<sc>Hexorna</sc> <i>(sjunga).</i>

<poem>
<tab><tab>Uppå en hög boricka
<tab><tab>Den ädla Rosenflicka
<tab><tab>Der rider chapeau bas.
<tab><tab>Ha! Ha! Ha!
<tab><tab>På hufvud' bär hon kransen:
<tab><tab>Utaf borickesvansen
<tab><tab>Den flätats nätt och bra.
<tab><tab>Ha! Ha! Ha!

<tab><tab>Så äran bör belönas,
<tab><tab>Så oskulden bekrönas
<tab><tab>Och alla dygderna.
<tab><tab>Ha! Ha! Ha!
<tab><tab>Från ofvan och till nedan
<tab><tab>Förty och som, emedan
<tab><tab>Partierna —
<tab><tab>Ha! Ha! Ha!

<tab><tab>Partierna, de vittra,
<tab><tab>Så skönt och prydligt glittra
<tab><tab>Och allt det öfriga —
<tab><tab>Ha! Ha! Ha!
<tab><tab>Som ingen ens kan nämna,
<tab><tab>Vi måste det då lemna
<tab><tab>Brandvakterna.
<tab><tab>Ha! Ha! Ha!

<tab><tab>De åter gå och stöka,
<tab><tab>De vandra kring och spöka
<tab><tab>Så listiga, —
<tab><tab>Ha! Ha! Ha!
</poem>
<poem>
De gå ikring och tassa
Och uppå dygden passa
Om nätterna —
Ha! Ha! Ha!

I saxen oskuld fångas,
Förgäfves mer att stångas:
De henne ta.
Men vakten genast mutas
Och leken lyckligt slutas;
Det var ju satans bra.
Ha! Ha! Ha!
</poem>

<i>(Tåget fortsättes genom skogen i all maklighet).</i>



<h2>Femte scenen.</h2>

<i>(Lofön. Alfernas dal, hvarest emellan några björkar och lönnar ses
en ny, rödfärgad stuga, Jerkers boning. Till venster på en kulle
är midsommarstången upprest. Dans och musik. Venus. Elfdrottningen. 
Necken. Blomsterdoft. Bingbing. Skogsbruden. Jerker. Karin. En brudskara. 
En näktergal).</i>

<sc>Elfdrottningen.</sc>

<poem>
Hvad är klockan?
</poem>

<sc>Bingbing.</sc>

<poem>
Invid blommans rosenkind
Sofver ännu liten vind.
Syrsans gnäll är tystnadt re'n,
Spindeln med de långa ben,
Myran med de korta små
Redan hem till bys månd' gå.
</poem>

<sc>Elfdrottningen.</sc>

<poem>
Är nu allt i ordning stäldt
Af er möda nätt och snällt,
Som jag sagt och er befalt?
</poem>

<sc>Alferne.</sc>

<tab>Allt.

<sc>Venus</sc> <i>(kommer).</i>

<poem>
<tab><tab>Fort, fort
<tab><tab>Till er ort,
<tab><tab>Tåget ner
<tab><tab>Sig beger.
<tab><tab>Till vår dal
<tab><tab>Opp till bal.
<tab><tab>Prassel, rassel,
<tab><tab>Rassel, prassel.
<tab><tab>Lilla Pass-opp
<tab><tab>Der uti topp!
<tab><tab>Förhänget opp!
</poem>

<i>(Den gröna löfgardinen uppdrages. Tåget fortgår från kullen ned
i dalen till Jerkers stuga. Främst gå spelman, så Jerker
med Karin; omkring dem brudsvenner och brudtärnor. Så
Petter och hans hustru; derefter en mängd brudfrämmande.
Midt i dalen ser man ett altare. Vid dess fot står ett lam, och
på altaret sitter en dufva; bredvid ligger en blomsterkrans.
I det samma blifva Jerker och Karin varse altaret, de stanna
förvånade, en osynlig sång förnimmes; de omfamna hvarandra
och nedfalla vid altaret).</i>

<sc>En osynlig kor af elfvor.</sc>

<poem>
<tab>Dröm, dröm, dröm,
<tab>Lycklig och öm,
<tab>Kärlekens eviga dröm.

<tab>Minns, minns, minns,
<tab>Kärleken vinns
<tab>Blott der som oskulden finns.
</poem>

<i>(Venus påsätter Karin osynligen blomsterkransen, som legat på
altaret. Alfer taga i ring och dansa omkring altaret. Necken
uppstiger ur bäcken, som rinner genom dalen).</i>

<sc>Necken</sc> <i>(spelande på sin harpa).</i>

<poem>
<tab><tab>Still, still
<tab><tab>Våg stå:
</poem>
<poem>
<tab><tab>Jag vill slå
<tab><tab>Liten drill.
<tab><tab>Lönnar, susen,
<tab><tab>Källor, brusen.
<tab><tab>Grässtrån, skallren,
<tab><tab>Aspar, dallren,
<tab><tab>Ekar, rasslen,
<tab><tab>Vass-strån, prasslen.
<tab><tab>Alf i ring
<tab><tab>Går ikring.

<tab><tab>Still, still
<tab><tab>Våg stå:
<tab><tab>Jag vill slå
<tab><tab>Liten drill.
<tab><tab>Blommor, ringen,
<tab><tab>Klockor, klingen,
<tab><tab>Fogel, qvittra,
<tab><tab>Rör din cittra
<tab><tab>Vind, och spela,
<tab><tab>Nöjet dela.
<tab><tab>Alf i ring
<tab><tab>Går ikring.
</poem>

<i>(Dansen slutar. Elfdrottningen framträder osynligen och lägger ett
horn ock ett guldax på altaret).

<sc>Elfdrottningen.</sc>

<poem>
<tab><tab>Logen full,
<tab><tab>Ax af gull,
<tab><tab>Must och korn
<tab><tab>Fylle ditt horn.
</poem>

<sc>Blomsterdoft</sc> <i>(framträder).</i>

<poem>
<tab><tab>Äng stå
<tab><tab>Jemt grön,
<tab><tab>Blomma skön
<tab><tab>Trifvas må,
</poem>
<poem><tab><tab>Trifvas skall
<tab><tab>På dess vall;
<tab><tab>Har din lön.
</poem>

<i>(Lägger en blomma på altaret).</i>

<sc>Bingbing</sc> <i>(framträder och lägger en liten
silfverklocka på altaret).</i>

<poem>
<tab><tab>Bingbing,
<tab><tab>Ring, ring,
<tab><tab>Liten skälla,
<tab><tab>Jag vill ställa
<tab><tab>Här åt er.
<tab><tab>Hon er ko
<tab><tab>Trefnad ger,
<tab><tab>Och ert bo
<tab><tab>Lam och kalf.
<tab><tab>Liten alf
<tab><tab>Detta ger.
</poem>

<sc>Silfverskir</sc> <i>(framträder och lägger ett
linstrå på altaret).</i>

<poem>
<tab><tab>Linets strå
<tab><tab>Långt skall stå
<tab><tab>Vid er stuga,
<tab><tab>Och när vindar gå
<tab><tab>För er buga
<tab><tab>Med de blommor blå.
</poem>


<sc>Skogsbruden</sc> <i>(framträder och lägger en
löfqvist på altaret).</i>
<poem>
<tab><tab>Löf nog
<tab><tab>Uti skog,
<tab><tab>Blad och knopp,
<tab><tab>Gök i topp,
<tab><tab>Uppå hall
<tab><tab>Björk och tall,
<tab><tab>Skogens fru
<tab><tab>Skänker nu.
</poem>
<sc>Necken</sc> <i>(framträder och lägger sin
	harpa på altaret).</i>
<poem>
<tab><tab>Trollmusik
<tab><tab>Gör en rik,
<tab><tab>Jagar hän
<tab><tab>Sorgens skrän.
<tab><tab>Harpan tag,
<tab><tab>Hennes slag
<tab><tab>Gifver tröst
<tab><tab>Åt ditt bröst.
<tab><tab>Henne rör
<tab><tab>Och du hör
<tab><tab>Alfer springa,
<tab><tab>Alfer svinga
<tab><tab>Uti ring
<tab><tab>Dig omkring.
<tab><tab>Hjertesår
<tab><tab>Läkdom får;
<tab><tab>Hoppets vår
<tab><tab>För dig står
<tab><tab>År från år
<tab><tab>Lika ung.
<tab><tab>Allting ler;
<tab><tab>Neckekung
<tab><tab>Dig det ger.
</poem>

<sc>En näktergal</sc> <i>(sjunger).</i>
<poem>
Kan jag fly från dessa tysta dalar,
Ifrån dessa stilla fridens tjäll,
Der naturn så ljuft till hjertat talar
Ur hvar enda våg, hvart träd, hvart fjäll —
Der i lunden sommarvinden spelar,
Der som månens sken sitt ljus fördelar,
Der som Necken uppå böljan står
Och sin sträng i midnattsstunden slår?
</poem>
<poem>
Der med rosor sommarns guddom sitter
På en klippa, ständigt prydd och grön,
Speglar sig i vattnets granna glitter,
Medan stjernan dansar glad på sjön.
Der som kärleken sin hydda eger ...
Nej, ack nej! Mitt rörda hjerta säger:
Blif här qvar, du lilla näktergal,
Njut ditt lif i denna lugna dal.

Ingen maka skall ditt hjerta fröjda,
Men när du två unga makar ser,
Liksom tvenne blommor, evigt böjda,
Mot hvarandras bröst sig luta ner —
Sjung och njut i drömmens ljufva villa,
Vakna aldrig, sjung och qväd och drilla,
Till den natt, då dödens pil dig når,
Och du vaknar upp till evig vår.

*
</poem>
MOLLBERGS EPISTLAR.

1.
<tab><sp>Benägne läsare!</sp>

I dina händer lemnas här början till några poetiska uppsatser, 
af hvilka de flesta varit ögnablickets utgjutelser. De förråda 
ungdom och omogenhet, och borde derföre kanske aldrig skådat 
dagen. Må de bedömas efter sin art. Författaren begär ingen 
skonsamhet, men rättvisa. Kärlek för fosterlandet, den
svenska naturen, i förening med ett gladt och förnöjdt sinne,
har styrt hans penna. Upptager du, benägne läsare, dessa ringa
försök med välvilja, skola vi än en gång återse hvarandra, om
icke förr till den 1a Maj nästa år. Till dess lef väl. Drick
ditt glas i godt lag, låt ögonen spela, hjertat klappa, foten vara
till dans, munnen till kyssar. Släng en polska med Januari, en
menuett med Februari, en kontradans med Mars, en angläs med
April och en vals med Maj, och, om Gud vill, skall jag sjelf
valsa med. Farväl. -- Stockholm den 20e December 1819 i
soluppgången.

<tab><tab><tab><tab>MOLLBERG.
                	N:o 1.

<b>Kommentarier öfver månskenet i Haga den 5e September 1819,
vid höstlöfvens fall, Brunsvikens spegel och glasens klämtning 
på Stallmästargården.</b>

Ligger ej Haga i månskenet lik en naken, blygsam flicka i
chemisens hvita silfverskir? Bergen äro hennes nattduksbord; 
Brunsviken toilettspegeln, behängd med ett tunnt,
skimrande, genomskinligt flor; Kräftriket köket, der ännu
kammarpigorna slamra med diskarna. Ligger ej Haga, mine
bröder, der i det darrande, retande månskenet, som en
suckande flicka, med halföppna ögon, med handen under
kind? -- en flicka, framför hvilken Gud sjelf vid hennes anblick 
gråtande skulle stanna. Se! Kullarne häfva sig och
andas, liksom lefvande bröst. Hur skönt hon slumrar! Hennes 
krona hänger der uppe i skyn; den gula, af höstlöf
utsirade sjalen, ligger fladdrande vid hennes fötter. Hur
mildt hon ligger der och slumrar! Stundom drar hon upp
ögonlocken, och ur ögonen framglittrar ett underbart månsken. 
Sjelfva Selene darrar vid denna åsyn af förtjusning.
Bäfvande röra sig vågorna, liksom fruktande att hviska något 
enda ljud i hennes öra, för att störa henne i de stilla
tankarna. Lätt och näpet trippar vinden kring hennes bädd,
och kysser emellanåt ögon, händer och barm. 

Hvilken jubelstund, hvilken afton! Hvilken lampett i
naturens stora sal; hvilken gudakyss på naturens barm!
Vågar jag andas, vågar jag sucka! Allt utsträcker sina
längtans armar; äfven jag utsträcker dem, förnämligast till
dig, du allsvåldige; framför allt till dig, du själarnas själ,
tankens tanke, all poesis poesi, alla hjertans hjerta! Hvilken
afton! Hvilken strålande glans! Jag kan icke gråta, icke
skratta, icke sucka; ty det är någon ting öfver alla tårar,
allt saligt hänförande, och som uttrycker sig i denna stund. 
Det är ett Guds leende, då han skapade den första qvinnan,
och såg henne vaknad mellan träden i månskensqvällen
gifva första kyssen åt den älskade. -- Dock, jag tystnar;
ty jag kan icke uttrycka, hvad jag känner. 

Den, som ej förstår läsa i naturens bok, för honom äro
alla böcker tillslutna; de äro dock intet annat än kommentarier 
till den stora himmelska upplagan, som vår herre lät
trycka anno mundi 1, och hvilken foliant ingen mäktat
genomläsa mer än han sjelf. Hvad äro stjernorna på himmelen 
annat än bokstäfver i denna upplaga, månen ett stort
ord, som börjar kapitlet om natten och dess stjernedansar?
Hvad är solen annat än ett kursivt ord, som ingen kan
öfverhoppa, emedan det bränner i ögon och hjerta, och
betyder: <i>Jehova -- Gud!</i>

Se! boken ligger framför oss. Der uppe fläkta silfverbladen. 
Hvilket skönt alfabet! Hvilka blinkande, blixtrande
bokstäfver! Men bland alla dessa sliter jag ut ett ord derifrån 
i afton, och gör en

	<sp>Kommentarie öfver månen.</sp>

Månen är nattens blanka ansigte; det kunde också vara
någon ting tvärtom. Månen är hanrej; derföre är han blek
och har fått horn. Månen liknar djefvulen; ty han uppväcker, 
som denne i helvetet, ebb och flod på jorden. Månen
är en enerverad sultan, som blek uppstiger i sitt harem,
spatserar i himmelsparker, ser på tärnorna, kysser en och
annan, gäspar, kastar sig i molnens dunbäddar, glor och
blundar, hvilar sig lutande mot sängstolparne (bergen), och
krymper slutligen med hvarje dag ihop, allt efter som hornen
börja att skjuta ut i pannan. Hans ansigte är skrynkligt
och fullt af husliga bekymmer. Månen är en drönare i den
stora himmelska bikupan, solen visen, stjernorna silfverbien,
som om qvällarna utflyga på det stora blåa blomsterfältet,
suga purpur ur aftonrodnans rosor, hoppa från molnsky
till molnsky, än hänga som drufvor klasvis med benen ihop,
än sprida sig som skimrande punkter åt alla håll och bära
guldgula ben. Månen är en tjufpojke, som tror, att vi äro 
ankor i naturens stora dam; ty han kastar månstenar ned
på oss. Månen är en garnhärfva, som syster Freja nystar
der uppe i skyn och vid månadens slut utnystar. Månen
är en holländsk ost, hvarpå de holländska sjökaptenerna i
saligheten frukostera. Månen är en blank riksdaler i den
himmelska riksbanken, stjernorna plåt- och tvåskillingsstycken. 
Månen är en student; kl. 6 à 7 kommer han
brusig, rusig och rosenröd uppskjutande från oceanens
krogar på himmelen, slutligen börjar han återfå sin bleka
studerfärg, börjar att bläddra i bokluntorna (molnen) och
tar stundom frihetsmössan (månringen) på sig -- hvilket
alltid betyder oväder och ofred i naturen. Månen är nattens
trollkittel. Månen är en Schellingian, enligt det allmänna
begreppet om slika ting; ty ljuset borgar han från den stora
platonska filosofen Solen, han fördrager ej dagen, lefver
helst i natt och mysticism, gifver åt alla andra föremål en
egen besynnerlig anstrykning, skapar svärmare. -- Månen
är en katolsk prest, som står mellan himmelens altarljus
med korkåpan på sig, och stänker vigvatten (daggen) omkring 
sig ned på jorden. 

Månen är jordens lakej, dock -- hvarföre smäda honom? 
Hur mången gör han icke lycklig? De flesta kyssar
gifvas ju i månskenet. Hvem skulle vilja smäda den hedersmannen? 
Visst är han en kopplare; men en ljuf, en älskansvärd kopplare. 

Ack! Föreställom oss en söt, suckande, smäktande,
brinnande, trängtande, väntande, blossande flicka i en ljuf
månskensstund, i knarrande saffiansskor med stråperlor, hvilande 
på ett läger, hvitare än det tunna flor, som till hälften
täcker henne. Hur ligger hon ej der, som en kärlekskyss,
som en naturens innersta suck. Månen faller in genom
fönstret, du stiger in. »Fredrik,» hviskar hon darrande,
»hvarföre så?» -- och så sveper hon florsmanteln omkring
sig, och hoppar emot dig, och kysser dig, och lutar sitt
bröst emot dig och gråter, och ler och gråter och hviskar:
»Fredrik», och så tar hon dig vid handen och för dig till
fönstret i månskenet, och så sätter hon sig vid klaveret.
Du öppnar fönstret. All naturen är tyst, som ett blad
på en lugn yta. I månskenet stå träden liksom hviskande
karlar, hvilka skynda på språng till ett rendezvous. Källan
spelar, floden sorlar, myggan surrar, ett blad nedfaller, månen 
uppkastar sitt resflor, en fogel ruskar sig på gren, ett
stjernfall kommer som en darrande tår från nattens öga
farande från himlen ned på marken, hela nejden betäckes
af silfverslöjor, dimman dansar på sjön, vågens ögon glittra,
musiken klingar, stjernorna tyckas dervid liksom skynda till
dans, en blomma lutar sig ned här och der i det daggiga
gräset, och den guddomliga flickan ler och vänder sig om
och trycker din hand till sitt bröst och kysser dig, och du
känner, huru tårarne falla på din hand, och så sliter hon
sig lös och i brusande ackorder slår hon på klaveret det
bäfvande och brinnande hjertats alla bekännelser, tills de
slutligen upplösa sig i ett stilla, försvinnande <i>ack!</i> -- du
sjunker i hennes famn, och måne och jord, och Gud och
evighet förena sig i omarmningen. -- 

Kommentarierna äro slut. Månen har nu uppträdt sjelf
i egen hög person på himmelens talarestol, han må sjelf
orera. Mine bröder! Kasten edra blickar ut öfver Brunsviken. 
Månen står nu på högsta spetsen af sin tron. -- Ligger 
ej vattnet der borta, som ett skönt brudsläp, hvars
perlor äro vågorna; stå ej holmarne med sina grönskande
hufvudbonader såsom brudtärnor, omkring hvilka kanalerna
slingrat sina silfverskärp? Der glimma ruinerna af Gustaf
den III:s tillämnade, men ofullbordade slottsbygnad. En
kråka, liksom ett nattspöke, sitter der på den nedrasade
muren, och pillar vingen och nickar mot månen, hvars sken
tränger in genom gluggarna och fönstren, liksom i de med
grus fylda salarna kronorna voro tända; små björkar titta
undersamt ut derigenom, frågande om det i qväll är månsken, 
och vid sjelfva ingången står en trädstubbe, hvilken
på långt håll liknar en gammal krokryggig, hostande och
hopkrumpen president. Löfvena fläkta hvar femte minut.
Det är så tyst, att blott klockornas knappning höres i fickan.
Allt ligger i ett skönt trolleri. Vid Gamla Haga vankar den 
norska posten, koppartaken och sablarne blänka. Hästen
stampar i spiltan, innanföre gäspas. Der lyser, trotsande,
ett ensamt ljus på Linväfvargropen. Se, nu föll åter en
stjerna ner. Der flög en läderlapp. Det glittrar nedanföre
bergen. -- Hör! Nu är allt så tyst, allt så guddomligt och
skönt.

	Ack, uppå himmelens bryn
	O, hvilken tjusande, lekande syn!
	Se, hvilken trollande prakt
	Mildt ikring parken sig lagt.
	   Vågorna glimma,
	   Höstbladen simma
	   Rundt uti ring
	   Uppå vågen ikring,
	Och på hvart löf här och der
	   Fjärran och när
	En surrande trollhäst är.
	   Men på vassens strå
	   Syns en svala stå.
	Hon i månskens-natten ser
	Uti böljans botten ner,
	Liksom ifrån jordens qvaf
	Längtar hon i vågens graf.
	En smörblomma, ännu qvar
	Utaf sommarns fagra dar,
	Emot månen blygsamt drar
	Upp sitt gullgula standar.
	   Men se der kommer en flik,
	   En liten, liten flik,
	   Sliten från midnattens drägt,
	   En florshufva lik
	   Och skjuter vid vindarnes flägt
	   Opp emot månen så täckt.
   Men tyst, tyst, tyst -- -- -- -- --
	Se, invid slätten, der krukorna pråla
	Högt på sin fot mellan aspar och lind, 
	Dansa små elfvor i takt på en såla
	Utaf aklejor vid susande vind,
	Gylne berlocker i öronen glimma
	Utaf marienglas, skimrande klart,
	Klädna'n af spindlarnes väf i sin fart
	Fladdrar kring lifvet bland månsken och dimma.

	Der kommer elfvornas drottning så glad,
	Lätt, i en char utaf uggleved, buren,
	Framföre springa i trippande rad
	Långbenta spindlar som spann, och i luren
	Tuta sex myggor i surrande flygt,
	Lysmaskar glittra i gräset och krypa,
	Trollen dervid utur bergen så styggt
	Titta och ned uti renmossan nypa.
	Se, hur de dansa, små elfvor i ring,
	Somliga klämta sitt bingelibing
	Uppå blåklockor, som fuktiga drypa.

	Tjenare, tjenare, ser jag väl rätt?
	Necken uppstiger ur sjövågen blanka,
	Lyfter en harpa; så fager och nätt,
	Spelar i qvällen en mild menuett;
	Tonerna höras på vågen framvanka.
	Prydd med en krona af vasstrån han slår
	Hurtigt på strängen, och stundom uppsväfvar
	Manteln vid slagen, den månen besår
	Skönt med sin prakt, som på böljorna bäfvar.
	Holmarne röras och fiskarne opp
	Titta med trynet, i vattbrynen blänka,
	Vågorna dansa och skogarne sänka
	Hjessan vid klingande tonernas lopp.

	Haga, guddomliga Haga! Du är
	Skönaste kransen vid Mälarens stränder,
	Antingen soln dina engder beklär
	Eller ock månen med silfrade ränder.
	Kärlekens tempel i norden! Du bär
	Tusende lyckliga bröst i ditt sköte.
	Glädjen i dig har sitt ljufvande möte,
	Smärtan sin plåga förglömma här lär.

Ja! Vid anblicken af Haga, hvem vill på den snillrike
Gustafs aska fälla ett ondt ord öfver honom? Gustaf älskade
Haga. Denna kärlek bevittnade, att hans själ var öppen för
allt herrligt. Den, som älskar naturen, i hans bröst är ej
heller kärleken till Gud, dygd och fosterland förkolnad. Vid
tanken på Gustaf och hans tider föreställer jag mig, hur
mången gång månen här kastat sina strålar ned öfver sälla,
förflutna stunder, och om, som man säger, de aflidne någon
gång återvända tillbaka från sina ljusa rymder för att besöka
jorden och sina i lifstiden älskade ställen, så ser jag äfven
i fantasien den älskade Gustafs skugga vandrande här i
månskensnatten, tankfull stående vid de nedrasade ruinerna,
suckande och varnande med handen. Sådana äro menniskornas 
verk. -- Ja! Icke blott honom ser jag framför 
mig: äfven hela den tid, som lefde och rördes genom och
omkring honom. Här tycker jag mig skåda de sköna,
trippande hof-fröknarna kasta boll med Schröderheim och
Höpken, de fjeskande lakejerna, med sitt silfverkrimskrams
och sina långa frackar, de öfrige pudrade riks-råderna,
perlor, tårar, punschglas, thébrickor, hvita strumpor, sidensjalar, 
gungande i syrenhäckarne, snusdosor på bänkarne,
krattade gångar, rosenbuskar, burar med kanariefoglar hängande 
utanför fönstren, dans i gräset, hårfrisörer rökande i
mjugg sina pipor bakom buskeragen, uppslagna fönster,
glimmande speglar, trädgårdsmästare med hatten i hand,
rullande vagnar, nickande kuskar, styfva hårpiskor, nankinsrockar, 
en klättrande markatta, Lidner och en brandvakt;
jag hör violer och harpor klinga, vakten ropar i gevär,
konungen kommer, alla hjertan klappa, hvarje öga ler; -- der 
ser jag på holmen Movitz och fader Bergström och Ulla
Vinblad, och äfven dig, du Skandiens Shakespeare, du guddomlige 
Bellman, och dig, du sköna, ännu lefvande minne 
af Gustafs tider, du Hjortsberg, nationens älskling. Jag ser
Eder, och framför alla dig, Bellman, hur mången gång du
här gick och log för dig sjelf öfver verlden, och stämde
din lyra. Kanske satt du äfven här någon gång bland de
i gräset rullande buteljerna, vid en blossande pipa och ett
fyldt och af månen försilfradt glas. Du rörde din lyra, och
ur skogarne framskymtade bacchantiska tåg, prestinnor och
bränvinsbrännare. Hurra och gamman ljödo öfver allt. 

Jag dricker din skål! Ingen skald har, som du, så skönt
och träffande målat den svenska naturen och det svenska
humoristiska lynnet. Din skål i bottnen!

	Men midnatten stundar;
	   Jorden blundar,
	   Nattens öga
	   Ensamt vakar i det höga;
	Brandvakten höres till Haga från stan.
	   Sjö och plan
	   Vid fläktarnes sus
	   Fröjdas i glittrande ljus,
	Nu ropar det tolf, och klockan slår ett,
	   Ögat förtyngs af det sköna det sett,
	   Nu må vi vandra och hem oss bege,
	   Drömma om Haga i sömnen, se'n le,
	   Vakna med solen, ta nattmössan på,
	   Glada på nytt till vårt arbete gå.
	            <b>N:o 2.

Tal, hållet i stormasten på skeppet Hilarius Bonvivant vid
redden af Drottningholm, under vimplars fläkt, vågors sqvalp
och de sköna fröknarnas tripp tripp i Floras park. Klingar
behagligt vid fylda glas.</b>

Himmelens gardiner äro redan af kammarjungfrun Aurora
upphissade. Solen har påtagit sig den gyllene nattmössan,
och bär blossande tobakspipan i munnen. Se, hur de rykande 
hvirflarne fara i luften. Björkarna hafva slagit omkring 
sig de gröna, viftande slöjorna. 

	Vågorna gunga,
	Foglarne sjunga
	I luft och i mark.
	Allt, som har lunga,
	Höjer sin tunga;
	Gamla och unga
	Kring vårgudens park
	Dansa och tralla;
	Ljuden genskalla,
	Hej, falleralla!
	Glädjen oss alla
	Lifvar i dag.
	Vindarne klinga,
	Blommorna ringa,
	Gulldofter bringa
	Tusende slag.
	Göken i alen,
	Bäcken i dalen,
	Flora i sjalen
	Pryda vårt lag.

Eldande, lifvande, värmande, brusande strömmar en
vällustig salighet i dag genom alla naturens pulsar. Lägg 
dig med örat ned mot jorden, och hör hur starkt och mäktigt 
dess hjerta klappar. Ja, allting är i dag guddomligt
och skönt. Sjelfva himmelen har af idel glädje stält sig
på hufvudet i böljorna, och skrattar med rosenröd mun och
blåa, blixtrande ögon ur djupet emot oss. Allt är så herrligt. 
Solen baddar, som en het kopparslant i handen, och
blänker, liksom hon nyss vore präglad. Allt är förtjusande,
allt är i dag likt den skönaste pris af Engelhardt, hafvet
likt en rykande bål, jorden lik en i smör baddad tårta, der
menniskorna såsom flugor sno omkring, kifva med benen,
surra och räcka ut snabeln -- och vi, vi skulle ej vid denna
åsyn glädjas och af alla krafter ropa hurra! Jo Hurra, mina bröder!

Ingångsspråket är gifvet, låtom oss fortfara vidare. 

Hvem skulle under en sådan årstid som denna vilja
ega något annat tak än himmelen, någon annan bädd än
små flickornas blågröna sängar i gräset? Hvem skulle vilja
spegla sig i annat än morgonens böljor, rosendagg, fylda
glas och frodiga filbunkar? Hvem skulle vilja dansa i annat
än i chemisen, gå på annat än strumplästen, läsa någon
annan bok än naturens, höra några andra toner än vindens
fläktande och vackra tärnors melodier i solnedgången? Hvem
vill gråta, när naturen ler, hvem vill vara sorgsen, när jorden 
dukar upp den herrligaste middag af sallat, rättikor,
smultron, mjölk och -- skinande pokaler? Se, hur hon kläder
bordsbrämet med rosor, och ställer glittrande regnbågar deröfver. 
Märk! huru fisken spritter hit med fatet, han lägger
sig sjelf derpå. -- Alltså för den skull, mine bröder! låtom
oss fröjdas och vara glada. Se på Mälaren; krusningarna
på ytan, hvad äro de annat, än leende ansigts-miner på
vattenmassan? Se på björkarna, far och flaxar icke hvarje
blad om hvart annat, liksom för att få famnas och kyssas
och samtala? Ergo -- mine bröder, item ett hurra! hurra!
för dagen och den glänsande Junisolen. Det var ett Martisskri, 
liksom af tiotusen man. 

Vi äro vid Drottningholm. Fram med buteljen. Tvenne
hurrarop! och ändå, mine bröder! har ej korken flugit ur 
Bacchi kanonmynning. Hej! ut med honom, plang! Der
ligger han och simmar, en ensam, öfvergifven sälle på vågen,
gungar och flyter af och an. -- Ha! Se hur det fräser och
pöser! Hit med glasen. Drottningholms skål. Hurra! 

Vi ha seglat ett godt stycke i dag. Friskt gick det
äfyen, som till en bal. Småningom försvann Riddarholmen.
Vi sågo efter oss i spåren den frasande ångbåten, ilande,
liksom en korporal med sin rapport, till bestamd ort. Dess
anblick var ej oäfven. Der prunkade herrar med gula
nankinsrockar och kikare, fruntimmer med röda ridikyler
och blå solskärmar. På sidorna arbetade roddaregummor i
sina båtar, liknande afundsjuka sjötroll, som uppstiga ur
vågorna. Der lopp Owen på relingen af ångbåten, der satt
en landtprest med förgyld krycka och sin frus kostbara,
nyss köpta, sjal i handen. Der glammade en hjulbent kamrer, 
förtäljde roliga historier, och narrade sällskapet att skratta. 
Der glänste ett matknyte, der tittade en riksgäldskommissarie 
ur kajutan, med en mops på armen och en tandpetare i venstra 
handen, der nös en, der nös två, der bugade sig den tredje 
och sade prosit, under det att en värdshusnymf nickade åt 
flickorna på Ekensberg. -- Men ångbåten framrann snart ifrån 
oss. Vi seglade ensamma. Friskt lopp farkosten. Vid Hessingen 
helsade man oss med kanonskott. Till venster på höjden glimmade 
Coldinu-ordens standar. I skogen sjöng en gesäll. Snart höjde 
sig Kongshatt ur böljorna. En vedskuta knarkade under motvind.
Vädret fläktade skönt. Morgonrodnan förgylde spåren, sken
på snusdosan och hängde sitt släp likt en sväfvande eldslåga
öfver skogarne. Vi höjde en sång: <i>Solen glimmar blank
och trind</i>. Allt stod som ett Eden framför oss; Drottningholm 
började synas. Alla bygnader åtetspeglade sig i vågen. Klockan 
slog 7 i tornet. -- Vaktmäsbren sprang barhufvad öfver gården, 
efter kom en jungfru med två dinglande ålar, båten stod vid bryggan, 
vinden bugtade ännu en gång seglen, tog se'n farväl. -- Nu äro vi 
här; här är Drottningholm, här är du, här är jag, här äro vi alla; 
och ergo, eller hur, den sanningen kan ej nog genom sigill bestyrkas, och
ergo en klunk i bottnen. Herrligt prunkar detta ställe framför 
oss. Dagen är skön, som en jubelfest. Magnetnålen visar rakt 
på Juni-solen med den ena och på arracks-buteljen med den andra 
ändan, ofvanpå nålen står guden Kupido, rustad med båge och pil; 
svänger än nålen omkring, står guden fast och bastant, -- och i 
fluidum hvässt och ilande, far pilen, brännande som Juni-solens 
stråle, genom våra bröst.

Jo! Mig bränner pilen i hjertat. Lågan flammar, blodet
sjuder. Hvad sägen I, mine bröder, skola vi försöka dämpa
hettan, eller huru? Välan, låtom oss taga en himmelåtsträfvande 
rakett, en fidei-kommissarius, en kallqvistare, en nagel,
en hals-löpare, en bedröfveLse-propp, en stoj-om, en himmels-
dryck, 15 och 1/2, en perla, en dragon, en hyrkusk, som
rullar om i inelfvorna, en slagtaregesäll, som ihjelslår all
bedröfvelses apel i hjertat, en drabbis, en filigrön, en 
Stenborgare, en Cederholmiana, en pickelhirilirirustikus, som
hänger ett grönt skimrande flor öfver näsan. Men är tiden
inne härtill? Låtom oss höra, hvad astronomia coelestis eller
den himmelska stjernkonsten säger härom? Jo, han talar
så här.

Solen är ej annat än en stor, ofantligt stor, skummande
punschbål, hvarur englarne dricka. En bål, som, i trots af
sin storlek, likväl uttömmes innan aftonen. Det skönjes
tydligt deraf, att mot klockan 9 på qvällen minskas hennes
glans, skymningen breder då sitt täckelse öfver horizonten,
tills den tömda bålen slutligen nedsättes i köket hos Natten,
för att tvättas i oceanens gryta. Hafven I ej hört talas om
solrök? Hvad är den annat, än den fräsande bålens ånga?
Stundom synes bålen eldröd, då är hon full af idel ren,
obemängd arrack; stundom synes hon blek, då vaggar hon
endast rom i sitt sköte. Sommartiden ser man henne länge,
men dricker då piano och efter beqvämlighet; om vintern
tömmes hon, flux vid middagsmåltiden kl. 4, ty i vinterkölden 
behöfvas fluidum och en god Bacchi värmande pels. Orientens 
serafer supa sig först pirum, derföre äro morgonrodnans 
kinder så röda, derföre dryper hela naturen i 
morgonstunden af punschdagg; sjelfva blommorna stå ju rusiga och
vaggande, och öppna barm och bringa för hvarje fjäril och
vestankyss. Längre fram på middagen bäres bålen högre
upp på den himmelsblåa skifvan. Ser man icke stundom
månen simma vid ändan, som en utkramad citron?

Slutligen nedbäres bålen mot vester eller aftonsidan,
der stjernorna börja samla sig för att äfven läppja på saften.
Hur ser man icke punschvågor flyta öfver sjöar och moln
och fält! Allt darrar och skälfver i purpur. Hvad är väl
den så högt utbasunade stjernmusiken annat, än ett hurraskrål 
omkring bålen? 

Hvarföre svänga sig alla våra planeter ikring solen för
att derifrån hemta lif, styrka och värma, om ej hennes
safter voro lockande? Hvarför är Venus så nära placerad
intill henne, om ej derföre, emedan kärleken helst hvilar
sig under drufvornas skygd? Hvarföre är handelsguden
Merkurius stäld mellan solen och Venus, om ej derföre,
att han som en artig kavaljer skall transportera på 
thébrickan det fylda glaset till madam i den röda roberonden.
Jorden spottar icke heller i remmaren, likasom vi hennes
kära söner.

Att äfven Mars med sin plit lägrat sig kring bålen, bör
ej förundra någon: vin gifver mod och tapperhet. Gubben
Jupiter, något förnäm, vill ej på nära håll synas vara någon
drinkare. Också behöfver han, såsom gammal, hela 80 år,
att lunka omkring det fraggande fluidum. Hans pappa,
Saturnus, har 7 flaskor hemma i skåpet, och dessutom en
hel ring af fylda glas; han har podager och orkar icke
hvar dag gå på Nobis. Uranus, såsom mest eterisk, försmår
det sorlande jublet, och lefver i sin studerkammare tyst
och stilla. Så lärer oss astronomia coelestis. Med hvad
säger geographia terrestris? Den talar så här: I den gyllene
åldern strömmade floder af vin ikring alla länder. Endast
i Eden funnos fyra sådana, och det var visst tillräckligt
för tvenne personer. Men sedan menniskorna började vanslägtas 
från sin första oskuldsperiod, borttorkade dessa floder,
deras safter uppgingo i stället uti rankor, slingrande och 
sköna, och andra herrliga växter. Framför allt utspäddes
guldålderns vin i den stora veridsfioden. Noach var då den
enda, som i korkade buteljer förvarade en del. Men innan
årets slut voro de tömda. Hvad skulle man väl också företaga 
sig, under en så dufven och ruskig väderlek? Men
jorden blef torr. Drufvorna började uppväxa till en tröst
för det efterlefvande slägtet. Man plockade, man pressade,
man smakade, man rörde om, man smakade, man rörde om,
man smakade, och fann, att det smakade förträffligt. Från
den tiden höjdes lyran och glaset, och älskarens öga och
flickans barm. Från den tiden räknade alla fria konster
sin början, musik och dans och måleri och poesi. Drufvan
stämde själens strängar, gjorde foten och handen lätta,
hjertat klappande. Bacchus upphöjdes till gud. Fester 
inrättades till hans ära. I norden, der ej drufvan växte,
fröjdades man af kornets must och mjödets fradgande vågor.
Ingen blef lottlös. Så lärer oss geographia terrestris.

I hafven hört mina argument, mine bröder! Nu följer
sjelfva tillämpningen, och den lyder så här.

Himlen dricker, jorden dricker, all naturen, blommor,
växter och träd dricka, djuren dricka, och vi, mine bröder!
skulle vi ej följa samma lära? Klang, glasen tillsamman!
Lefve himmelens bål och vare alla bålar fylda på jordytan!
Djefvulen må annamma sjelfva djefvulen, vi annamma glaset;
han skall få stå och se derpå, tills ögonen trilla ur pannan.
Han må tömma sin glödande tackjernsbål -- vi dricka nektar
ur klingande glas. 

Ja, skål för Mälarens drottning! Är ej Lofön en liten
rubin på Sveas klädnad? Hur täck, hur skön! Topp, mine
bröder! Låtom oss göra en vandring i parken. Något stelt,
fransyskt och kruserligt möter oss väl här och der, med
erinran om Gustaf III:s tider; men det hela är dock behagligt. 
Ruinerna der borta börja nu först få utseende af
ruiner. De susande syrenerna hänga sina blomsterarmar
deröfver. Vattenkonsten står som en mumie, hvari fordom
varit ett spelande lif. En och annan arm hafva Herkules
och de öfriga kämparne förlorat. Gångarne äro icke mera 
krusade, grässtrån sticka fram och väcka tanken på den
tystare stillhet, som här råder. Häckarne äro dock ännu
af gammal vana klippta och friserade. Träden höga och
skönstammiga. De stå dock alla liksom till parad, icke
promenerande och glädtigt om hvarandra vexlade. De erinra
om hofetikett. Krökta gångar, böjda afvägar förnöja ögat.
Se der den lefvande teatern med sina gröna kulisser. Nickande
trän! Berätten mig, hvad I här sett. Glädtiga fröjder, I
ären som de i fjol affallna löfven, bleknade och förmultnade. 
Intet jubel höres här mer, pomp och karruseller äro
försvunna. Den blåa himmelen hvälfver väl ännu samma
slöja öfver träden, de glittrande vågorna kyssa ännu samma
stränder; men ingen Gustaf finnes mer. Hur lifligt måtte
icke här varit under hans tid! I hvarje träd glimmade
lampor. Här var dans och maskerader i det gröna, musik
och skratt, handelsbodar, fläktande roberonder, burar fulla
med foglar, rim och floder af vin. Tornerspel och myrtenkransar, 
månsken och kyssar, rykande pastejer och blinkande
flickor. Solrosor och pioner kring gångarne, under det de
blygsamma sipporna smögo sig undan långt bort i de gröna
skuggorna. Stallmästare i gula skinnbyxor, stampande hästar,
krusade gångar, fönster fulla af blomsterkrukor, stekvändare
och högbröstade kalkoner. Tripp, tripp af kammarjungfrur;
dunk, dunk af trafvande lakejer. Rullande ekipager med
betjenter och vajande sidenbuskar, sminkade kinder, renetter,
rök ur alla skorstenar, gungande broar, vimplande båtar,
knall i skogen, dammande vägar, uppslagna romaner, badande
hoffröknar, knappnålar i gräset, afplockade löfkojor vid 
sjöstranden. Flora bekransad, en bockande prest, en målande
artist, en i vattnet simmande morian, afbrutna floretter, en
tappad stigbögel, rimmande poeter, hungrande sekterare,
trinda hofråder, käglor och fortunaspel, björnar i dans,
aktörer i hvita strumpor; ja,

                    Här med de smånätta ben
                    Trippade fru och mamsell,
                    Lysta af midnattens sken.
                    När som det skymde, blef qväll,
                    Mången en nymf i allén
                    Gick med sin Damon så säll,
                    Täckt af den skuggande gren.

                    Kärleken stod i hvart snår;
                    Bågen mot fullmånens ljus
                    Blänkte, och blödande sår
                    Gaf den vid nattvindens sus.
                    Och när som stjernornas hår
                    Sam uppå vågornas krus,
                    Rann mången kärlekens tår.

                    Göken här hördes i topp.
                    Sprutande floder man såg
                    Högt uppå Floras salopp
                    Stänka sin daggiga våg:
                    Glädtiga bröder i tropp,
                    Flickor i sjungande tåg,
                    Barn uti jollrande lopp.

                    Hör, när som dagen var släckt,
                    Och när som qvällen på tå
                    Trippande kom, vid en fläkt,
                    Stigen från böljorna blå,
                    Såg man aktriser, helt täckt,
                    Mellan kastanjerna gå,
                    Prydda i skiftande drägt.

                    Och när trumpeten gaf ljud,
                    Spelet begynte. En hvar
                    Lydde dess kallande bud,
                    Lopp till sitt rum, par om par;
                    Älskarn så glad till sin brud,
                    Kämpen med svärd och standar,
                    Pådrog sig riddareskrud.
                    Gröna kulissernas rad
                    Rördes vid vindarnes smek,
                    Täckte med rosor och blad
                    Kärlekens löjen och lek.
                    Och när aktören i rad
                    Höjde sin stämma så vek,
                    Siskan i toppen ock qvad.

                    Klappningar, löjen och skrål
                    Hördes bland suckar och gråt.
                    Somliga tömde en bål,
                    Glada vid pukornas ståt.
                    Andra vid stjernornas prål
                    Följdes på stigarna åt.
                    Andra med klingor af stål
                    Stredo på krigsgudens stråt.

                    Och när som morgonens glans
                    Mildt uppå slottsfönstren brann,
                    Båtar man såg i en krans
                    Fara kring strand af och an.
                    Der kring en majstång, som fanns
                    Flätad med rosor, så grann,
                    Svängde sig sjömän i dans.

                    Hvar en sin Kloris der tog,
                    Sippor beprydde hvar hatt.
                    Spelman på strängarne slog,
                    Gjorde hvart hjerta så gladt.
                    Kärlek kring fjällar och skog
                    Gjorde så månget ett spratt
                    Och mången mö till sig drog.

                    Stillheten bådar nu här:
                    Glädjen har slutat sin fröjd;
                    Flora väl ännu beklär
                    Marken, der blomman är röjd:
                    Men ingen Venus här är,
                    Hvilken kring dal och kring höjd
                    Skönaste blommorna bar.

                    Ack, uti grafvarna re'n
                    Hvila de hjertan, som då
                    Gräto vid stjernornas sken,
                    Logo mot himmelens blå.
                    Tystnaden stum och allen
                    Synes på grifterna gå,
                    Visa de multnade ben.

                    Bröder! Än andas mitt bröst.
                    Sverige är lyckligt och sällt,
                    Kring det förflutna är höst.
                    Kring detta nu har sig stält
                    Frihet och kraft till vår tröst.
                    Derföre på detta fält
                    Höjom för hjelten vår röst.

                    Lefve vår älskade kung!
                    Lefve vår OSKAR, vårt hopp.
                    Broder, tag glaset och sjung,
                    Sjungen nu alla i tropp!
                    Lefve KARL JOHAN, vår kung
                    Lefve prins OSKAR, vårt hopp!
                    Lefve, ja lefve vår kung!

"--"
                         <b>N:o 3.

Skönhetslinier tecknade på en klippa nära Brunsvikens strand,
vid åsynen af en englaskön, badande flicka.</b>

Här sitter jag, som en stygg korp på min mossiga sten i
den svarta domino-drägten. Skrämmer jag dig, du täcka,
sköna, obekanta flicka? Med hvad namn skall jag nämna
dig? Ottilia, Adelaïde, Hilma, Lina, Rosalie, Kunigunda?
Dock, hvad betyder ett namn? Du står ju blottad och bar,
skild från alla namn, alla fåfänga prydnader. Ditt namn är
<i>qvinna</i>. Guddomliga, tjusande minne! Trollande englasyn
från högre verldar! Ljufliga perla på gräsets siden! Glimmande 
blomma vid stranden! Snöhvita ros i lunden! Guds 
leende blick ned på mig! Herrliga, ädla, vördnadsbjudande
gestalt, du står der i solnedgången, uti naturens stora tempel,
hvilket i detta ögonblick tyckes endast vara upprest till en
kolisé för din fagra bild, du står der, rodnande, som morgonrodnan, 
när hon uppgår ur Oceanens bädd och förlägen finner sig förrådd 
af de nyfikna stjernornas blickar, blyg som qvällens ljus öfver 
Bellevue-parken, lätt andande som vinden en pingstdagsmorgon 
öfver Hagas blomsterfält, när alla klockorna sammanstämmigt 
klinga i staden, -- jag helsar dig, sköna, fullgjutna, herrliga 
gestalt, och nedfaller i tankarna gråtande till dina fötter. 
Naturen liksom återhåller anden vid din åsyn. Vågen darrar, 
stjernorna darra, löfven darra, betagna af en mäktig tjusning 
vid din anblick. Hvilken helig stund, hvilket famntag af allt 
skönt och herrligt! Nejden tystnar allt mer och mer. Göken 
ropar ännu några gånger i Hagaparken. Böljan utrullar sitt 
af Hesperus purpurstickade täcke, som af kärleksfulla aningar 
och suckar höjes och sänkes; det ligger viftande likt en 
femtonårig sultaninnas brudtäcke. Naturen är skön i denna stund;
men blott genom dig och för din skull. Betäckt af lönnars
fläktande skugga, genom hvilka ljusstrålarne nyfikna 
framtränga, står du der -- smått darrande, som en spegelklar
källa, mildt leende och åter rodnande, med blicken mot
marken. Månne ej för evighetens invånare jordens sköna
qvinnor synas såsom lysande himlakroppar, eller såsom
smälta silfverpunkter på jordens dimmiga slöja? Månne
icke, när dunklet, likt en flickas andedrägt öfver en skinande
spegel, betäcker de saligas lunder, månne icke dessa saliga
äfven sända sina blickar hit ner, och betrakta med hänryckning 
jordens leende tärnor?

Kanske lyser du nu för dem, lik en aftonstjerna.
Skuggorna omkring dig tyckas dem vara sväfvande moln,
ditt hår den utstrålande ljusfloden, din skälfvande förtjusning 
aftonstjernans dallring på rymden, ditt nedstigande uti
vågen hennes nedgång i vattnet, och ditt långa, ljusa hår
hennes flytande silfverlockar öfver sjöspegeln. Tjusande
flicka, hur guddomlig, hur englaskön är du icke! Det nedböjda 
hufvudet förråder blygsamhet, liksom liljans lutning mot gräset, 
när nattens dansande skaror uppgå på fästet för att betrakta 
henne. Ditt hår fladdrar likt ett flödande, doftande moln kring 
en rosenkulle, eller som österns sky kring en serafs anlete. 
Din panna är ren och klar, som vattenytan under de blidaste 
sommardagarne; på den samma teckna sig själens alla rörelser 
så mildt och stilla, liksom sefirens krusningar på böljans 
glas midsommars-aftonen.

Ögonbrynen äro lätt uppdragna skyar, hvilka sväfva
öfver solen vid lärkans sång, då vårgudens purpurstänkta
mantel fladdrar öfver jorden. Och dina ögons brinnande
glans, hur oförliknelig, hur skön! De äro för mig, hvad
solen och stjernorna äro för himlen. Milda, talande, blixtrande, 
känslans ljuspunkter! själens eteriska kropp! o, ljusets ljus! 
-- eldiga uttryck! och din kind, hur fager och herrlig!
så fager, att ej rosens, icke solens kan vara täckare! Snö
och purpur och purpur och snö bilda dess milda prydnad.
Ingen annan är värdig att kyssa den samma, än en ljusets
härold. Jag har betraktat morgonrodnan och bäfvande
skådat dess oändliga prakt; men dess rosor vissna vid din
kinds hulda behag. Vid din anblick har morgonrodnad 
och sol och himmel och englar och salighet för mig uppgått. 
Den största djefvul skulle vid din åsyn utropa: Gud
finnes! Han skulle blekna och nedfalla, som rimfrosten för
solstrålen, ja, han skulle ropa högre än afgrundens alla
tordön: en Gud lefver -- ja, en Gud lefver, ty du lefver
och andas; och salighet finnes, ty du är himmel och salighet! 
Du suckar. Ack! om denna suck kunde skapa sig till en synlig 
gestalt, kanske iklädde den sig en liljas skapnad, eller tog 
den formen af den skönaste fjäril.

Du ser dig åt sidan, och plockar på ett blad, hvarpå
en liten lysmask kryper. Han kan ej lysa. Stjernorna
slockna i solens närvaro. Du ser på en blomma vid strand,
och småler och räcker handen sakta åt henne. Ack! Kunde
hon röra sig, kunde hon förstå dig, bugande skulle hon då
nalkas din glans, öfvergifva vattnets andar och deras sagor,
den språksamma vassen, alla sina systrar och den smickrande
böljans spegel, för att få vid din barm ännu en gång andas,
höra huru en engels hjerta slår, luta sig med tårar till ditt
bröst, se ännu en gång på dig, såsom vi mot fästet vid en
öfverjordisk syn, sucka och dö. Blida, himmelska flicka!
Ännu förunnar du mig att betrakta din blundande prakt.
Du vänder dig mot mig och småler. Din mun är lik --
törnrosens halföppnade knopp: hur rund, hur täck, hur behaglig, 
hur röd! Hvarföre kan du ej kyssa din egen purpurläpp, för att 
få i en brinnande kyss tyda för dig sjelf din egen salighet i 
denna stund. Den liknar ett rödt morgonskimmer, som sväfvar 
öfver en rad af hvita sippor om våren. Tyst och stilla står du 
der. Du behöfver icke tala. Du är sådan som sjelfva naturen. 
Hon talar äfven då, när ej något ljud uppgår från hennes bröst. 
Dina runda, välbildade, snöhvita armar likna ett famnande månsken, 
hvilket vinkar och lockar, hvälfver sig sakta, sänker och höjer 
sig mellan skuggorna. Nu sjunker solen i böljan, lik en glimmande 
fröjdetår. Har din åsyn lockat henne, att så tidigt skynda sin kos? 
Hon bortkastar sin spira, krans och mantel för att nedgå i vattnet 
och badande få omfamna dig.

Men se uppåt rymden! I spetsen för stjernorna tågar 
tempeljungfrun Venus. Vid din anblick stanna de på hvalfvet 
i ordnade körer. Din invigningstimma slår. Skogen
kring Brunsviken är som ett skönt, grönskande sidenomhänge 
kring den brudbädd, dit du skall nedgå. Nu rör
du din fot, rädd blickar du ännu en gång omkring dig.
Nu försvinner solen, sista kuku-ropet höres i Haga, vinden
rullar ut vågen, hviskande böjer sig vassen, blommorna
fyllas med perlor, längtande utsträcker du armarne mot
böljan, och i en blick gömmer du de blottade formerna i
dess famn. Vattnet ringlar sig omkring dig och smeker
din tjusande bild.

Sköna svan på den gungande ytan! Täcka Anadyomene
på den sälla, glittrande planen! Har böljan ett hjerta, hur
mäktigt skall det ej slå mot ditt eget hjerta i denna stund!
Hon famnar dig, hon kysser dig, hon brinner i eldslågor.
Ditt buckliga hår flyter som en morgondimma öfver sjön,
beglänst och genombrutet af vesterns aftonrodnad. Hur tätt
sluter sig ej vattnet omkring dig; det darrar och skälfver
af trånad. Der upp-porlar en bläddra från bottnen. Var det
en suck från de fängslade andarne i djupet? Sköna flicka!
hvilken salighet ingifver du mig icke, och likväl måste jag
gråta vid din åsyn. Vet du väl hvarföre? Ack! der du nu
står, hur liknar du icke en vattenros, som under blomningstiden 
prunkande höjer sig öfver ytan; men vid sitt förvissnande åter 
sänker sig ned under böljan. Ljufva, men sorgliga öde! Rosor 
och tårar äro eder lott, I jordens tärnor. Vore jag deruppe 
i skyn -- jag toge dig med mig på ett gullmoln, förde dig 
genom millioner solhaf, tills jag slutligen stode med dig 
bland kerubernas skaror. Harporna skulle vid din anblick tystna, 
från Herren skulle en suck uppgå, hvilken i ögnablicket framblänkte 
till ett grönskande Eden, till en skön för dig skapad verld. Ja! 
Om du uppsväfvade med mig, jag skulle få solen att hejdas i sin 
fart och den vandrande månen att stanna öfver din hjessa. Förtärande 
och dock ånyo lifgifvande gestalt! Är du en dödlig? Häftigt andande, 
håller du handen på bröstet och blickar mot himlen. Ser du någon 
snöhvit, sväfvande dufva 
öfver dig? Hör du någon röst, som signar dig? Hör du
englarnes musik? Du vinkar med handen. Jag skall vara
tyst, som ett dun på en stilla yta. En tår faller från din
kind. Jag förstår den. Du betraktar templet och de stora
ljuskronorna, som hänga der uppe, du hör orgerna spela i
dômen, och du tänker: ännu är min själ obefläckad som
vattnets spegel, bibehåll mig, o himmel, i en oskrymtad
renhet! Herrlig var du i din jordiska glans, nu står du i
din himmelska, bedjande och stum. Solens fackla är släckt
i böljan, aftonklockan höres från Solna, ödmjukt böjer du
ditt hufvud, blickar än en gång mot skyn, uppstiger och
kastar den blåa, fladdrande slöjan omkring dig.

Min syn är försvunnen. Sitter jag ännu qvar på dig,
o klippa? Himmel! hvi kan jag icke med en mejsel forma
dig, du hårda massa, till en afbild af hvad jag sett? 
Hänryckt ville jag famna om dig, tills jag kunde göra dig
lefvande. Min syn är försvunnen. Det är natt för mitt öga.
Ingen stjerna lyser mera för mig. Väck mig icke, vind, i
min dröm! Tystnen, fläktande löf! Viljen I med qvinliga,
af afundsjuka gröngula tungor smäda hvad I sett! Sköna
flicka, farväl! Du tog mitt allt. Jag har icke mer något
lif. Är jag vaken? Nej, det var blott en dröm. Hur himmelskt 
att så drömma. Hvad är det, som glimmar i skuggan der midt 
öfver sjön? Det är hon, det är hon, himmel och afgrund! det 
är hon. Vind! bär mig i en blink till henne. Våg! kasta mig 
på dina armar öfver ytan ned till hennes fötter. Gud, hon 
försvann! Evigt tjusande flicka! Jag har sett dig, och jag 
har sett nog i verlden, Du är försvunnen och med dig slocknade 
solen på himmelen, stjernorna miste sitt sken, blommorna 
vissnade, löfven föllo af träden, allt blef liflöst och dödt. 
Dock, hvad hör jag? Hvilka toner är det väl, som framdansa 
öfver vågen? Det är böljornas sång, hvilken de diktat, när 
de buro dig, milda flicka, i sitt sköte. Det är din brudsång, 
hvilken utbreder sig öfver vattnet. Brunsviken synes som ett 
glindrande fortepiano. Hvarje våg är en tangent, hvarpå 
vindarne spela. Hvilken klang, hvilken musik! Tyst! Jag vill 
höra, hur den ljuder. 

<tab>Stilla, I systrar! Från djupet så sakta
<tab>Möten den sköna vid grönskande strand.
<tab>Gån, att vid stjernornas facklor uppvakta
<tab>Himmelska flickan på böljornas rand.
<tab><tab>Se, hon nalkas.
<tab><tab>Vinden skalkas
<tab><tab>Med dess lena hår.
<tab>Bugen er, sjungen, när hit, för att svalkas,
<tab>Uti vårt famntag hon leende går.

<tab>Sängen är bäddad, så mjuk som ett siden,
<tab>Lakanen vifta, fagra och blå.
<tab>Täcket är rosigt. En guldranka, vriden,
<tab>Synes kring vattrade kanterna gå.
<tab><tab>Vi på sängen
<tab><tab>Gröna hängen
<tab><tab>Flätat rundt ikring.
<tab>Och öfver ytan, som rosor på ängen,
<tab>Perlor vi strött i en lysande ring.

<tab>Hvem är den tärnan med facklan, som prålar?
<tab>Aftonens stjerna. Vid stranden hon står,
<tab>Mildrikt dess skimmer den sköna bestrålar,
<tab>När till sin brudbädd hon blygsamt nedgår.
<tab><tab>Berg och branter,
<tab><tab>Vikens kanter
<tab><tab>Sända vindars ljud.
<tab>Stämmen en brudsång, I luftmusikanter,
<tab>Nu för vår blottade, skälfvande brud.

<tab>Se, hon nedstiger till oss, den sköna.
<tab>Lyften helt sakta dess glans på er arm,
<tab>Stilla, så stilla här öfver det gröna,
<tab>Ack! hur hon brinner blossande, varm.
<tab><tab>Hvilken ära!
<tab><tab>Nu vi bära
<tab><tab>Solars sol med oss.
<tab>Gungen så sakta kring stranden helt nära
<tab>Rodnande bruden vid stjernornas bloss.

<tab>Snöhvita svan på vågorna skära!
<tab>Blif du vår drottning och guldspiran tag.
<tab>Hyllande lydnad vi alla dig svära,
<tab>Aldrig skall brytas din bjudande lag.
<tab><tab>Dig vi fira,
<tab><tab>Dig vi sira
<tab><tab>Med en hafsfrus krans.
<tab>Vi våra armar i månskenet vira
<tab>Kring dig så tätt i en slingrande dans.

<tab>Tro oss.  I djupet de skönaste lunder
<tab>Utaf koraller dig bjuda till ro:
<tab>Slott af demanter i vågornas grunder;
<tab>Tusende glittrande sjöbarn der bo.
<tab><tab>När som lunden
<tab><tab>Böjes, grunden
<tab><tab>Skakas häftigt opp.
<tab>Böljan, i fredliga kulorna bunden,
<tab>Rörs vid korallskogens susande topp.

<tab>Såg du väl kruset i aftonens timma
<tab>Uppå vår yta? Det ringer till qväll
<tab>Ned uti djupet, och dallringar simma
<tab>Derför så fridsamt på sjön kring hvar häll.
<tab><tab>Sköna flicka!
<tab><tab>Värdes blicka
<tab><tab>I vår boning här,
<tab>Kom, att ur nektar-pokalerna dricka,
<tab>Dem en kristallstod på sjöbottnen bär.

<tab>Ljufliga ängar på djupet du finner,
<tab>Källsprång bland klippor man forsande ser,
<tab>Fiskar, som stimma, en perlkrans, som brinner,
<tab>Och mången ros, som sin krona framter, 
<tab><tab>Kom, o sköna!
<tab><tab>Kom, att löna
<tab><tab>Trogen hyllnings ed.
<tab>Trohet vi svära.  Med vass dig bekröna,
<tab>Vilja dig gunga i sjödjupet ned.

<tab>Dock du befaller.  Vi lyda din vilja,
<tab>Åter vi bära dig mildt opp till strand.
<tab>Grufliga lott! Vi måste oss skilja
<tab>Från dig för evigt på spegelens rand.
<tab><tab>Stjernor, svinnen
<tab><tab>Och bortrinnen:
<tab><tab>All vår fröjd är all!
<tab>Eko, förtälj du vår suck, våra minnen
<tab>Utaf den hulda med sörjande skall.

"--"
                 <b>MOLLBERGS EPISTLAR.


                         2.</b>

             DJURGÅRDEN DEN FÖRSTA MAJ.

           EN KAMERA OPTIKA I NIO TAFLOR.

FÖRORD.

<b>Bref från Lisette till dess kusin på landet.</b>

Min aldranådigaste nådiga kusin!!

Efter min värda kusins begäran, skickar jag nu med budet de
åstundade Mollbergska epistlarna. Kusin kan då alldeles skrämma
slag på en fattig menniska. Det är ju alldeles horribelt, att ett
fruntimmer af min värda kusins konduit vill läsa något sådant
böfvelstyg, som de nämda epistlarna. Jag har ej vågat titta uti
dem. Kusin kan tänka, att ibland andra frivola saker, som der
förekomma, skall det äfven stå omtaladt, att en femton års flicka
utan något öfverplagg sprungit kring hela Brunsviken med en
arracksbutelj i hand, tagit sig då och då en styrkedryck, plaskat
i vattnet, skrämt ett par hästar att skena vid Stallmästaregården,
och gjort, himlen vet allt hvad för hokus pokus imellanåt.
Vidare, att ett sällskap på Drottningholm slagit sönder alla
blomsterkrukorna för trädgårdsmästaren, nedtrampat Floras parterr, 
hissat vaktmadamen upp i götiska tornet, dansat med alla
värdshusnymferna på slottstaket, setat på borggården grensle
öfver guden Neptuni axlar, tömt en bål på hans hufvud, och
slutligen hängt ett punschglas till kläpp uti kyrk-klockan. Sådant
är ju alldeles himmelsskriande. Författaren skall vara en ung
bon-vivant, tjock, rödbrusig, alldeles fyrkantig, som tillbringar
förmiddagen på Riga, eftermiddagen på Dufvan, qvällen på
Kejsarkronan och natten i högvakten. För all del, läs icke hans
lättsinniga och syndiga målningar. Han är en förförare, som
icke blott kan komma din oskuld att vackla, utan, hvad som
värre är, kan komma dig att älska flaskan mer än en qvinna
höfves. -- Min biktfader sade till mig härom dagen: »Låt aldrig
någon sådan bok finnas i edert hus. Det kan skaffa Eder ondt 
rykte, och ni vet, hur beställsamt sqvallret är. Använd hellre
edra penningar på Kotzebues moraliska pjeser, Lafontaines romaner 
eller på inköp af mina skrifter. Att uppväcka skratt och
allvar, att flyga än från det höga, än ned i det låga, än gråta,
än jubilera, det är ju den allra besynnerligaste blandning i verlden.
Det passar ingen ädel menniska att le. Vore jag uti författarens
ställe, hellre använde jag min tid vid virabordet, eller att blåsa
upp mig till en domare öfver saker, dem jag ej begriper, att
intrigera, vara lycksökare, böja mig efter tidens usla, eländiga,
jämmerliga, brokiga och krokryggiga nycker, än att, i trots af
den förskämda blygselns rynkade panna, som ej fördrar att man
målar naturen sådan den är, fri uppresa hufvudet och låta dylika
underliga ironiska figurer uppspringa ur en kokande hjerna.» -- 
En ung man, som stod bredvid mig och hade åhört samtalet,
vände sig derefter till mig och sade: »Men, min nådiga, ni har
ju icke läst den i fråga varande skriften. Man bör ju tro det
bästa om menniskor och äfvenså om en bok. Försök att göra
er ett rätt begrepp om det anständiga eller oanständiga i tal
och skrift. Jag vill gifva er en anvisning. Läs Kellgrens företal
till Bellmans skrifter, och döm sedan.» -- Jag teg; men du kan
väl förmoda, hvad jag tänkte, då den unga mannen nämde
Bellman, hvilken, som du sjelf hört, aldrig rimmade oftare, än
när han låg i gatuhörnen med pokalen i hand.

Nog härom. För att göra dig till viljes, skickar jag nu den
omtalade boken. Men du har hört mina och andra förnuftiga
menniskors varningar. Just nu på ögonblicket fick jag af en fru
på söder veta, att författaren skall hafva mist högra örat på
Albano, att han har två fingrar på venstra handen och aldrig
röker tobak, att han är gift, men att hans kära hälft för trenne
år sedan rymt från honom till Karlskrona, der hon föder sig
med att göra fruntimmers-kalsonger. Tänk dig nu bara en sådan
figur, slå sedan upp Mollbergs epistlar och bäfva.

	Din oföränderliga

            LISETTE.
<b>Djurgården den första Maj.

Första taflan.</b>

Klockan är tre på morgonen. Auroras jungfru börjar redan
haka kjolen på rona, uppkrafsa håret med händerna, hosta
så att daggen faller af grenarna i skogen, maka med 
eldtången i spiseln, leta efter flinta, stål och fnöske, slå 
eld och blåsa på österns slocknade kol. Aurora ligger imellertid 
i sin kammare med nedhissade gardiner och sofver vid
sin mans, Titons sida. Kall och tvär och hopkrumpen
ligger gubben, som stubben i en mosse, med silfvertäcket
draget öfver hufvudet. Han vänder sig om, gäspar, tummar
på klockan, tar sig om nattmössan och säger: »Än, min söta
du, kunna vi sofva en stund. Klockan är ju endast tre.»
Derpå vrider han på sig, kör hufvudet mot väggen och
igenslår ögonlocken, liksom en krögare igenslår locken på
bögliga tennstop. Aurora småler, blinkar med ögonen och
nyser, så att eldstrimmor fara öfver hela horizonten. Gubben
hviskar <i>prosit</i>, rör dervid på stortån, böjer på högra knät
och inslumrar åter.

Men -- <i>hast du mir gesehn:</i>

<tab>Bäst som gubben hvilar,
<tab>Makan smilar;
<tab>En och annan fluga
<tab><tab>Börjar suga
<tab><tab>Uppå droppen
<tab><tab>Uti toppen
<tab>Utaf tall och gran;
<tab>Bäst som tystnan råder,
<tab>Minsta veck och våder
<tab>Än ej röras uppå hafvets ban;
<tab>Bäst som fjäll och plan
<tab>Slumra än, med hvit kraschan
<tab><tab>Uppå brickan;
<tab><tab>Bäst i sprickan
<tab>Utaf klippan ugglor glo,
<tab>Vakna upp, men slumra strax till ro;

Bäst, bäst, bäst detta föregår, kommer en hel svärm
af musikanter, pipande och låtande utanför Titons och
Auroras dörr:

<tab>Strax de börja sjunga
<tab>Med en ljuflig tunga,
<tab><tab>Gratulera
<tab><tab>Och charmera
<tab>Med en klar musik;
<tab>Mark och skog och vik
<tab>Ljuda skönt af denna sång.
<tab>Gubben vaknar af dess glada bång,
<tab>Tager sig om haka,
<tab>Hviskar till sin maka:
<tab>»Hvad är det för larm ?» --
<tab>Hon med eldig barm

ropar: »Vet du då icke, hvad dag det är? Är du då så
glömsk se’n i fjol? Det är ju första Maj. Tag på dig nattrocken, 
gack ut och tacka herrarne och gif dem en liten föräring.»
	
»Oui, oui, madame,» svarar guden, skuttar dervid ur
bädden. Nattrocken kastas kring kroppen. Dörren öppnas.
Musikanterna, svanarna, buga sig med de snöglänsande
nackarne, gubben lyfter på mössan, tackar för besöket och
kastar hvita liljor åt dem. De börja att sjunga följande
sång:

<tab>Det är Maj :|: uti dag.
<tab><tab>Tusen slag
<tab><tab>Utaf nöjen,
<tab><tab>Ro och löjen,
<tab>Nalkas kring er strand med hurtigt lag.
Först man ser :|: i vårt spår
   Blidsta vår
   Hit anlända,
   Kärlek tända,
Fläta myrt och rosor i sitt hår.

Ty med Maj, :|: skönsta brud,
   I en skrud
   Grann och herrlig,
   Gossen kärlig,
Skall förlofva sig vid lärkors ljud.

Märken nu :|: hvad han ger
   Oss och er,
   Som en gåfva,
   Skönsta håfva,
På sitt bröllop, der ni stranden ser.

Först han mildt :|: bäckens band
   Med sin hand
   Lofvar lossa,
   Tjäll och mossa
Blomsterkläda med en fager rand.

Se'n också, :|: glad och varm,
   Mälarns arm
   Vill han smycka,
   Rosor trycka
På dess mantel och dess klara barm.

Hör nu på, :|: Auror',
   Nya skor
   Dig han skänker,
   Spännet blänker,
På skospetsen syns en gulltofs, grann och stor.

Han ock vill :|: en så nätt
   Toilette
   
   Åt dig gifva,
   Gylne skifva,
Och af breda purpurblad en rosenplätt.

Han tillsagt :|: hvarje ö
   I er sjö
   Att sig pryda,
   Glädjen tyda,
Och med perlor sig på bröstet strö.

Märken se'n :|: i det blå
   Fiskar små
   Vill han värma,
   Och beskärma,
Kalla dem att fritt till ljufsta lekar gå.

De tystna. Aurora framstiger, tager ur det rödmålade
skåpet ett krus af den himmelska, poetiska nektarn och
bjuder musikanterna ett glas.

	De nicka
	Och dricka,
	Se förnöjda ut,
	Slicka sig om rödan trut.

Imellertid uppträder hafsguden, och blickar ut åt nejden
bortåt solens kammarfönster. Solen är redan klädd i sin
eldfärgade mantel; hans fönster står uppslaget. Håren
fläkta för morgonvinden. Titon, hafsguden och Aurora
helsa god morgon. Solen nickar och säger: »God dag, mina
vänner!» Härvid ser han så förnöjd ut. Alla skrynklorna
på pannan äro försvunna. Fogeln i hans blåa bur börjar
redan sjunga. De röda eldlöfven röra sig uti parken.
Daggen glittrar, som perlor på himmelsrosorna. Morgonstjernan, 
hvitklädd, ilar mellan träden och blomstren bort
till den skuggiga parken, under det hon imellanåt plockar
daggens diamanter och fäster dem i håret. Svanarna börja
ånyo att sjunga.
     Sol!
   Vid vår pol
   Helsad nu
   Vare du!
Blixtrande öga du bär,
Som elden det tär.
Vi helsa dig, gud!
I din glittrande skrud.
Ditt värmande bloss
Har kallat till oss
Den leende vår,
   Och rosorna,
   Klipporna,
   Ängarne,
   Dalarne,
   Kullarne,
   Foglarne,
   Vågorna,
   Ekarne,
   Björkarne,
   Skyarne
Eldas till fröjd i hans spår.
   Mäktig, o solgud, du är,
   Spiran du bär
   Bland stjernornas här,
     Och norden
     Och hela jorden
Du famnar, och mildt dem med strålar beklär.
   Hvem är lik dig?
   Hvem uppå din stig
     Vågar gå
     I det gränslösa blå?
     Tillbedjande,
     Knäfallande
   Blicka vi hän från vårt hus
   Upp till ditt lågande ljus.
     Sol!
   Vid vår pol
   Helsad nu
   Vare du.
Hell dig och din makt
Och din lysande prakt!
   Alla, alla
   Vi dig kalla
   Fader, ty du i ditt sköte bär
   Hvarje väsen, som på jorden är.
	
<i>(Svanarna aftåga under sång. Solen vinkar åt hafsguden och
Aurora. Han talar:)</i>

Maj, min dotter så skön, med våren, sin korade fästman,
   Kommer i dag till mig, förd på en gyllene char. 
Derför min vilja är, att allt i himlen, på jorden,
   Skall med gamman begå denna högtidliga stund.
Skynden till Djurgålns park, tillreden prydliga sängar,
   Lifven hvart hjerta till fröjd, hurra och jubel och sång.
Snart anländer jag dit i vagnen med lågande hjulen,
   Förd af gnistrande spann högt i den luftiga sky.
Här två spiror jag ger, med glimmande guldet beslagna,
   Väcken med deras kraft slumrande andarna opp.
Lossen i vågor och dal och isomgjordade bäckar
   Fängslade skaror med kraft åter till frihet och fröjd.

<i>(De emottaga spirorna och aflägsna sig vördsamt.)</i>
<b>Andra taflan.</b>

Föreställer yttersta udden af Djurgården. Vintren, en tolf
alnars hög isgubbe, går och ruskar på sig mellan träden.
En hvit, kall blod dryper från hans naglar. Ögonen rinna.
Håret är slokigt. Krokig, andetruten och sorgsen lutar han
sig mot en tak-is. Han är åtföljd af tjutande ulfvar och
qvittrande talgoxar. Slutligen nedsätter han sig på en
klippa, och talar:

Min tid är då all. Ögonen äro blefna mörka och förbländade 
af solens strålar. Mitt välde är lyktadt. Lunder och skogar 
äro mig upproriska. Förgäfves kämpa nordanstormarne längre 
för mitt välde. De hafva mot klipporna och skogstopparne 
afnött sina vingar. Vågorna börja redan sönderbryta sina 
stängsel. Ekarne hafva bortkastat mina skänker, granarne 
de hvita mantlarne, bäckarne sina silfverpansar och tallarne 
de hvita lakanen. Den snöfrätande solen har förtärt mina 
borgar. Mitt timglas är utrunnet. Nordanstorm! sjung ännu en 
gång, att den gamle må fröjdas af minnesvärda bragder, innan 
han går till sin hvila. 

                    NORDANSTORMEN <i>(sjunger).</i>

	När sommarn bortgick, stolt sig hösten stälde
	På tronen, der mot hällen vågen for,
	Der molnen drefvo pipande och fälde
	För himlens öga dunklets tjocka for,
	Der regnets skurar ängens tufvor dränkte
	Och sjelfva klippan uti djupen sänkte.

	Då flydde svanarna långt hän från Norden,
	Och svalan sjönk i hafvets mörka grund.
	Re'n sommarns klädnad rifven var från jorden,
	Och hvarje ros insöfd i dödens blund.
<tab>Liksom en öcken Tules engder lågo,
<tab>Och uti höstens dok sig svepta sågo.

<tab>Och gråtande de blida stjernor, klädda
<tab>I sorgskrud, syntes stå vid jordens lik,
<tab>Då kom du, vinterdrott, att Norden rädda,
<tab>På mäktig kraft och stora bragder rik.
<tab>Du krympte hösten hop till hvita drifvor,
<tab>Och klädde gubbens bröst med isens skifvor.

<tab>Hans bölja tog du om dess hals och stängde
<tab>I fasta grottan in dess vilda kraft;
<tab>På våta granen silfverdukar hängde,
<tab>Och gaf åt ängens barm det skira taft.
<tab>Med liljor, utur molnens sköte födda,
<tab>Ånyo blefvo dal och fjäll beströdda,

<tab>Du ropade på mig.  Jag kom.  Till marken
<tab>Jag slog hvart trotsigt träd, som ej för dig
<tab>Sig böjde vördnadsfullt i vinterparken,
<tab>När du drog fram uppå din krönings stig.
<tab>Med åskan stred jag, och hon föll förkrossad
<tab>I hafvets natt, förgäfves åter lossad.

<tab>Du spiran svängde öfver mörka leden,
<tab>Och norrskenet slog fram i rosenblod.
<tab>Det blänkte skönt i drifvorna på heden,
<tab>Då Karlavagnen högt på himlen stod,
<tab>Och månen, som ett isberg ibland vatten,
<tab>Flöt öfver rymdens fält med prakt i natten.

<tab>Då nordens män ur sina hyddor trädde,
<tab>Och prisade din fägrings hulda drag;
<tab>Af dina vindar och den kraft sig glädde,
<tab>Som du dem gaf i vintrens friska dag.
<tab>Ljuft bjellran klingade i månskensqvällen,
<tab>Vid trafvarns språng utför de branta fjällen.
	Med jernbeslagna skor på frusna mossar,
	Vid facklors dans ikring den klara strand,
	Fortskyndade de raska nordens gossar
	Vid bifalisvink från mången tärnas hand.
	Du deras kinder färgade så sköna,
	Som rosens purpurhy på ängen gröna.

	Jag jägarn mins, hur glad han bössan hängde
	Uppå sin rygg, vid harars snabba språng.
	Raskt genom snår och drifvor han sig trängde,
	Vid hundars skall och lätta vindars sång.
	Hur ofta björnens bo med blod han stänkte,
	Och jernets lod uti hans hjerta sänkte!

	Hvad vore nordens son, om ej din anda
	Uppfriskade hans bröst med riddarmod,
	Om ej din fria kraft sin merg fick blanda
	Uti hans arm och i hans unga blod?
	Som bland metallen jern är bäst af alla,
	Bland årets barn det bästa vi dig kalla.

	Du gångar hän. De forna tider svinna.
	Du lutar lik en kämpe mot sin graf.
	Jag dig ej öfverlefva vill. Förrinna
	Skall snart mitt lif i samma vida haf.
	Dock än en gång må nordens son mig höra;
	Jag går mot våg och berg min stämma föra!

Ett förfärligt gny uppstår. Skogarne slå till samman
sina toppar; bergens ispansar remna; bäckar, som nyfikne
tittat upp med hufvudet, återskynda i sina bojor; snöflingor
yra så tätt som sockret från en ströslef; molnen spricka
sönder; halm, spånor, foglar och gamla skor fara om hvarandra 
uti luften; småstenar smattra mot gärdesgårdarne; fönster gå 
i kras; en sextio års gumma lyftes tre alnar från jorden; 
hennes tofflor fara öfver viken vid Lidingön, och sätta sig 
som krogskylt på värdshuset vid bron; hon sjelf 
nedfaller i ett drankkar. Nordanstormen rasar förskräckligt. 
Sjön bölar starkare än hela Skenninge oxmarknad.
Än fattar stormen en anka i stjerten och hissar henne upp
i en skogsgran; än stjäl han en garnhärfva på en stör utanför 
Roslagstullen, och inom fem minuter sätter han den på
en grosshandlarfru, som promenerar på Norrbro; än kör
han hufvudet in på Baruhuskällaren, slår i kull alla glas och
springer ut genom ett fönster; än knackar han på Katarina
kyrkodörr; än lyfter han locket af en likkista under hvalfven 
i Storkyrkan, rycker af en hårlock och sticker den i
bösspipan för en gardist; än springer han genom spjellet
in i ett kök och blåser aska i ansigtet på en grefvinna; än
fattar han i en qvast, sopar Drottninggatan ren, doppar
sudden i ett vattenämbar och stryker ett kansliråd om
munnen dermed; än runkar han på den stora skorstenen
vid eldqvarnen, stupar i sjön, kastar i kull en båt, hoppar
upp igen och kysser en fröken, så att hon faller baklänges.

Under tiden kännes en ljuflig och varm ånga genomfara 
luften. En klar och angenäm musik höres. På afstånd
synas våren och Maj farande i en guldchar, dragen af svanar, 
omgifna af tvåtusen gökar, fyratusen steglitsor, sjutusen
tranor, femtiotusen grönsiskor och en näktergal. Vintern
ryser vid denna åsyn. En eldröd drake kommer ljungande
framför tåget, fortare än en ljusstråle, och slår ned öfver
vintern. Förgäfves söker den senare att värja sig. Slutligen
förvandlar han sig i en brusande fjällström, och kastar sig
öfver ett berg ned i vågorna, åtföljd af nordanstormen.
Derefter uppflyger draken och försvinner.

	<b>KOR AF SVANARNA.</b>

	Hur glädtig är vår snabba färd
	Igenom luftens blåa rymd.
	Bland stjernorna, der är vår verld,
	Af ingen sorglig dimma skymd;
	Och sänka vi oss stundom ner
	Till jordens låga plan,
Blott ros och glans vår fart omger
På böljans ljusa ban.
	Tra, la, tra, la, la!
	Sjunger eko i fjällen.
	Tra, la, tra, la, la!
	Svarar vågen kring tusende ställen:
	Vyss, vyss, tripp, tripp!
	lingar vinden i viken
	Vid vår egen sång. -- 
	Hela natten lång
	Glänsa englars riken,
	Och när dagen står
	Och sin mantel slår
	Kring om träd och fält,
	Lika gladt och sällt
	Svanens lif förgår.

Med vårens gud på söderns haf
Vi rastade den långa natt.
När solen steg ur vattnets graf,
Vår färd vi åter höjde gladt
Till nordens fjäll, vårt fosterland.
Dit åt, dit åt nu står
Vår raska färd på molnens rand,
Och muntert farten går.
	Falla, fallera!
	Ingen sorg, ingen plåga
	Falla fallera!
	Följer oss, dit vi lustigt framtåga.
	Hohu, lili!
	Höras hafsfruar sjunga
	På den blåa char,
	Som en sjöhäst drar;
	Och med ljuflig tunga,
	Under harposlag
	Och de skönsta drag,
	Necken på en häll,
	I den tysta qväll,
	Helsar vårens dag.

SÅNG AF EN LÄRKA.

<tab>Skaldens glada like,
<tab>Våren är min fröjd,
<tab>Luften är mitt rike,
<tab>Och mitt tak dess höjd.
<tab>Sällan jag mig sänker
<tab>Ned till jordens vrå:
<tab>Blott på solen tänker
<tab>Och det klara blå.

<tab>Någon gång jag hvilar
<tab>Uppå tufvan mig,
<tab>Snart likväl jag ilar
<tab>Opp på luftens stig.
<tab>Blomstren visst förtjusa,
<tab>Dock de vissna snart.
<tab>I det fria, ljusa
<tab>Trifves bäst min fart.

<tab>Dubbelt skön är jorden,
<tab>Skådad från min ban,
<tab>Dubbelt skön blir norden
<tab>Med sin gröna plan,
<tab>Sina tjäll och dalar,
<tab>Lunder, skogar, berg;
<tab>Allt till ögat talar
<tab>I en högre färg.

<tab>Öfver mig ses vandra
<tab>Glada moln i tropp,
<tab>Famnande hvarandra
<tab>I ett hurtigt lopp.
<tab>Ingen sorg dem dårar:
<tab>Hvilken lycklig lott!
<tab>Molnens ljumma tårar
<tab>Äro glädjens blott.

<tab>Uppå solens vingar
<tab>Håller jag mig opp,
<tab>Ej jag gungar, svingar
<tab>Uti trädens topp,
<tab>Som den andra skara
<tab>Lundens krona bär.
<tab>Högre vill jag vara,
<tab>Blott der solen är.

<tab>Ej i långa banor
<tab>Rörs min stilla gång,
<tab>Lik de hvita svanor.
<tab>Nej! i mildrik sång
<tab>Jag min lefnad tömmer,
<tab>Der jag lifvet såg.
<tab>Samma trakt mig gömmer,
<tab>Der min vagga låg.

<tab>Hvilken vårlik lefnad,
<tab>Kort som fjärilns dag!
<tab>Hvilken rosenväfnad
<tab>Utaf mildt behag!
<tab>Hvilken fröjd att njuta
<tab>Vårens korta dar!
<tab>Att sitt lif få sluta,
<tab>När sin kos han far.
<b>Tredje taflan.</b>

På Mälaren synes hafsguden åkande, klädd i en blå mantel
med silfverhäkten, trekantig hatt med gås- och ankfjädrar.
Kring halsen bär han ett stort perlband af aborreögon.
Hästarne hafva fisknät öfver ryggarna. Piskan består af ett
vass-strå och snärten af en metref. Bakpå vagnen paradera
fyra lakejer i gröna frackar, försedde med sablar af gäddryggars 
och gäddstjertars ben. Såsom mössor bära de på hufvudet 
urhålkade änder. Farten går lätt och hurtigt. Kring vagnen, 
som är konstigt sammanfogad af säf, ålskinn, kiselstenar, 
snäckor, sjöskum, glittersand och svandun, rida på ömse sidor 
tjugo fiskmåsar. Hafsguden stannar midt på Mälaren, upphöjer 
sin spira, slår tre gånger på böljorna och sjunger:

<tab>Fängslade andar i djupen, i grunden,
<tab>Tärnor i lunden,
<tab>Der snäckorna blomma,
<tab>Der vågornas stoder
<tab>Förvandlas till pelarestoder,
<tab>Jag väcker er opp!
<tab>Re'n solen ses komma
<tab>I ljungande lopp,
<tab>Och Majus och våren
<tab>Tätt följa i spåren.
<tab>Jag väcker er åter till gamman och fröjd,
<tab>Att leka, att skämta på böljornas höjd,
<tab>Vid vindarnes qväden
<tab>På klipporna träden,
<tab>Basunen kring stränderna: våren till oss
<tab>Nu länder med solen, det lysande bloss.
<tab>Kommen att dansa
<tab>I vågornas bad,
<tab>Och er bekransa
<tab>Med neckrosens blad.
<tab>Strand ikring strand,
<tab>Hand uti hand,
<tab>Fjäll ikring fjäll,
<tab>Häll öfver häll,
<tab>Hoppen, sjungen,
<tab>Svingen, gungen
<tab>I det våta tjäll.

Alla sjöandar och sjönymfer uppstiga utur bottnen. En
yrande fradga uppgår, så att vattenmassan blänker deraf,
som en röd- och hvitprickig bröllopspell. Nu nedfalla 
fradgdropparne. I en blink kommer vinden flygande; han bär
en blå luftmantel, hvilken han sopande släpar öfver vatturymden, 
som häraf jemnas till ett slipadt glas. Imellanåt ritar han 
nymfernas namn på sjöspegeln och vid Hessingen ett stort 
porträtt af sjelfva Neptunus, på hvilken bild han sedermera 
sätter tvenne flöten till mustacher. Alla sjöandar hafva under 
tiden uppträdt. De sväfva i hvita kristallslöjor och bära i 
händerna guirlander af vattendroppar, uppträdda på de finaste 
sjötrådar, i djupet spunna på vattenrockarne. Andeskaran ställer 
sig i en angläs-rad. Hafsguden stiger ur vagnen. Betjenterna 
sätta sig på en klippa och traktera sjöhästarne med fiskfjäll 
och själhår. På sidorna af angläsen ställa sig tritoner med 
glimmande valdhorn. Hafsguden öppnar angläsen med en trehundraårig 
hafsfru. Han ilar lik en böljas dansande fart utåt Mälaren. 
Manteln viftar som en blå strimma efter honom. Perlbandet skallrar. 
Efter honom i tur skynda fyrahundra par. Necken uppkommer och 
ackompanjerar valdthornen med sin harpa, under följande sång:

<tab>Hurtigt, som blixtar ur molnena bryta,
<tab>Synas de dansande skaror framgå.
<tab>Likasom dimmor, när vindarne ryta,
<tab>Jagas och jägtas kring böljorna blå,
<tab>Så utan rast, utan ro, titan hvila,
<tab>Skynda de fram uppå vågornas topp.
<tab>Andar vid andar i ringlar framila,
<tab>Hvirflande, dansande ner och än opp.
<tab>Der ses en hafsfru med hängande lockar,
<tab>Der ses en sjögud med hår af kristall.
<tab>Huj! I en blink der en skara sig skockar,
<tab>Under de brusande tonernas svall.
<tab>Öfver båd' klippor och hällar man hoppar,
<tab>Än uti luften man hänga dem ser,
<tab>Än i en ringdans kristallklara kroppar
<tab>Sväfva som bollar på ytorna ner.
<tab>   Der nu nalkas guden,
<tab>   Hafvets milda gud,
<tab>   Nu fördubblen ljuden;
<tab>   Alla valdthorns ljud
<tab>       Skrålen!
<tab>   Hafvets höga gud
<tab>   Nalkas i sin blåa skrud.
<tab>       Skrålen,
<tab>       Skrålen,
<tab>   Alla valdhorns ljud!
<tab>   Andar, böjen
<tab>   Edra hjessor ner!
<tab>   Vördnans offer röjen
<tab>   För den prakt sig ter.
<tab>   Alla vågor, gungen!
<tab>   Alla nymfer, sjungen!
<tab>   Eder kärlek tyden
<tab>   Och med trohet lyden
<tab>   Vattnets blida gud.
<tab>   Skyndsamt honom hyllen
<tab>   I hans klara hof,
<tab>   Gån och djupets grottor fyllen
<tab>   Med hans äras lof.
Dansen slutar. Ett allmänt jubeiskri höres. Derefter
uppstiger en gammal hafsamma med alla drunknade barn.
De börja att leka, sträcka händerna i höjden och ropa: »ack,
hvad här är varmt! Ack, hvad den röda ön deruppe är
grann! Ack, hvad det blåa, fina vattnet, som kallas luft, är
lent och behagfigt!» Derpå börja de att stupa kullerbytta
öfver hvarann, under hvarann, mellan hvarann, klappa på
vågorna, taga dem i famn och kyssa dem, surra ikring på
ett ben, göra vattenbubblor och lägga derinuti under blåsningen 
små perlor och glittersand, och kasta dem högt upp
öfver hufvudet. Nära en bergsudde uppstiger ett hafstroll,
med en drunknad länsman på nacken. Trollet springer
kring hela sjön, rystar länsmannen, som härvid skriker och
slänger med hufvudet, stupar kullerbytta med honom öfver
klipporna, så att forsen står högt upp i luften. Efter 
länsmannen kommer ett puckelryggigt troll, hvilket roar sig
med att trilla menniskohufvuden på vattenspegeln, fortare
än en galopperande vind. Derefter ser man bland vassen
en drunknad dansös uppfara, som, kringsvingande i alla
möjliga positurer, slutligen uppräcker ena foten i en rät
vinkel med kroppen, under beständiga vinkningar med benet.
Slutligen uppkomma en hökare, tvenne sjömän, en gardist,
en tornväktare och femton glädjeflickor, ridande på årar
och afbrutna stänger omkring holmarna. Nu försvinner
alltsammans. Hafsguden uppstiger åter i vagnen, hästarne
börja sin fart. Charen rullar fram under Norrbro. Det bär
af bortåt Blockhusudden, der en fiskareflicka ror under
följande sång:

           Hej! ha!
         Våren fröjdar alla:
           Hej! ha!
         De sin vän den kalla.
         Mången sorg han dränker,
         Ger så vackra skänker.
           Oh! oh!
           Jag dock måste gråta;
              Oh! oh!
           Ej hans gåfvor båta
           Mig, ty när hans glans är röjd,
           Flyktar bort från mig all fröjd.

              Vysch! vysch!
           Våren vaggar vågen;
              Hi! ha!
           Sjöman högt i tågen
           Afsked af oss tager,
           Bort ifrån oss drager.
              Oh! oh!
           Ack! vi flickor arma!
              Oh! oh!
           Fåfängt dock att larma.
           Trots all gråt, vår fästman flyr
           Och till fjärran länder styr.

              Ku! ku!
           Göken gal i skogen,
              Titt! ut!
           Svarar eko trogen.
           Lund och ängar pråla,
           Glada bäckar sorla.
              Oh! oh!
           Ingen till mig talar.
              Oh! oh!
           Och mitt qval hugsvalar.
           Skönsta ros ej fägnad ger,
           När man ej sin kär'sta ser.

              La! la!
           Hörs herdinnan sjunga,
              Tra! la!
           Svarar herdens tunga.
           De blott kyssas, skämta,
           Fagra liljor hemta.
              Oh! oh!
            Nu farväl, allt nöje,
              Oh! oh!
            Kyss och ras och löje,
            Bara gråta natten lång;
            Dagen sjunga sorgesång.

              Kom! kom,
            Vackra gosse, åter!
              Hej! ha!
            Jag ej mer då gråter.
            Skall blott le och dansa,
            Raska gossen kransa,
              Fallall!
            Inga tårar gjuta,
              Trallall!
            Dubbelt öm dig sluta,
            När du återvändt i hamn,
            I min trogna kärleksfamn.

Hafsguden stannar med sin vagn, nickar åt flickan,
fattar hennes hand, tager henne med sig upp i sätet och
säger:

»Stackars flicka! Skulle inte du också få vara glad på
den första Maj. Men din fästman är borta. Han seglar nu
redan långt ut på Östersjön. Courage, pige lille, jag skall
föra dig inom en half timme till honom. På vågen skall
du i dag få fira ditt bröllop. Jag har ett ömt hjerta för
alla sorgsna flickor. Hej! mina kampar! Friskt opp! Låt
det gå som en kanonkulas fart.»

Han försvinner genast med flickan i det fjärran blå.
<b>Fjerde taflan.</b>

Under det hafsguden lossat alla andar i djupen, ser man
å en annan sida Aurora, åkande i en kupig regnbågs-char,
dragen af fyrahundra vestanvindar, ledsagad af en hel skara
luft- och sol-andar.

Alla sol-andarne bära facklor, från hvilka de skaka eldgnistor, 
dem luft-andarne upphemta i stora, blåa dukar och sedermera 
nedkasta under en sakta vaggning öfver skogstopparne, bergen 
och ängarna. Aurora stannar midt öfver en skog, utsträcker sin 
spira, nedkastar gröna slöjor och sjunger:

<tab>Skogar, framträden,
<tab>Åter er kläden
<tab>I grönskande drägt.
<tab>Ljusen i himlen man släckt.
<tab>Dagen upprinner
<tab>Å nyo kring jorden.
<tab>Solen nu brinner,
<tab>Varm öfver norden.
<tab>Maj med sin vår
<tab>Redan framgår.
<tab>Från deras hår
<tab>Regndroppar falla
<tab>Kring ängar och park.
<tab>Derför, I alla
<tab>Skogsträd i mark,
<tab>Pryden till festen
<tab>För kommande gästen
<tab>Eder med glans;
<tab>Slöjorna fästen,
<tab>Som i en krans,
<tab>Kring om det veka
<tab>Lifvet med fröjd;
<tab>Bjuden att leka
<tab>Sångares flock i er luftiga höjd.

Derefter stannar hon öfver Stockholm, utsträcker åter
sin spira och sjunger:

<tab>Luftandars skara,
<tab>Snabba och snara,
<taB>Knacken på taken,
<tab>Ropen nu ut:
<tab>Vintern är slut.
<tab>Lyften af haken
<tab>Fönsternas karm,
<tab>Och från hvar barm
<tab>Pelsar och sjalar.
<tab>Ropen: nu vårguden, varm,
<tab>I våra dalar,
<tab>I våra salar,
<tab>Skön i sin skrud
<tab>Sänker sig neder,
<tab>Bröllop tillreder
<tab>För Maj, sin brud.

Befallningen fullgöres. Alla fönster uppslås, dörrarna
ställas på vid gafvel. I hela luftrymden flyga peliser och
sjaletter. Der far en luftande med en klädesfabrikörs peruk.
Kors, hvad pudret ryker! Der flyga sex luftandar med en
grön sidenpels, hvarpå synes en kaffekopp i förskräckelsen
vara utslagen. Der fladdrar en yllesjal som en röd vimpel,
och der en hel bundt med rödt löshår, lik en flygande
kometsvans. Der hänger en vid rosenkofta i luften, likt
aftonrodnans understubb. Der flaxar, lik stjerten af tolf
skator, en officers snörlif, och der ryka lappar ikring af
hans bröststoppning. Der ilar en svart sammetskarpus lik
en korp öfver taken, åtföljd af en bagares nattmössa, 
hvarpå tofsen vickar, som en halft afhuggen svans på en 
hundhvalp. Der brusar en getskinnspels öfver Riddarholmstornet, 
och på spetsen af Kastellholmens kruthusbyggnad hänger ett par 
sammetsbyxor. Der kringsnurrar ett par räfskinnsmuddar på tuppen 
af Kungsholmstornet, och en baronessas hela vintergarderob flaxar 
öfver assistansen. En ljuf vårvind blåser genom alla gator, och 
far i näsan på en hårfrisör, som härvid börjar nysa och släpper 
kammen i förskräckelsen.

Luft-andarne utfara derefter kring åtskilliga trakter. Under tiden 
håller Aurora stilla med sin vagn öfver Skomakareherberget, hvars 
närmare teckning innehålles uti:
<b>Femte taflan.</b>

TAL,

<i>hållet om morgonstunden af åldermannen på Skomakarekerberget,</i>

under det ankaren upphissades på skepparen Åströms fartyg
vid Räntmästaretrappan.


     <tab>Plang!
     Hej! God morgon, bröder!
     Nu i dag är kommen första Maj.
     <tab>Klang!
     Nu solen, frisk och röder,
     I vårt lag oss helsar i kavaj.
     Hela himlen är så ren och klar,
     Som en sålad stöfvel, blank och rar.

Ja, plang, mine bröder, och trumf i bordet, så att daggmaskarne 
falla ned i jordens medelpunkt. Det är första Maj i dag, det 
bedyrar jag vid denna stånka och hela vårt skomagasin, ja, vid 
Jupiters egna suvarower. Första Maj är det, och <sp>ergo</sp> förvandla vi denna dag till en fri måndag.

     Remmarne hängas opp.
     Hvar och en skurar sin kropp.
     Solblanka spännen vid knäna;
     Har man ej sjelf, må man sig läna.
     Sylar och prylar
     Man nedmylar
     Under de klingande brickor och glas.
     Hurra och <sp>table rase!</sp>
     De äro skurkar,
     Som oss kalla för skomakarelurkar.
     Ej något smolk
     Vi	äro, blott ärones folk.
Ja, trumf, mine bröder! Äkta Barkarby-l'hombre. I dag
är första glaset klöfverknekt, andra glaset spaderknekt och
så <sp>in infinitum</sp>. Stick öfver, stick öfver, heter det; ingen
får säga wieder, basta eller slikt. Jag slår första trumfen i
bordet. Trumf, mine bröder, så att solen skallrar som en
messingstallrik på det blåa bordet deruppe i skyn. Den
spadern drog ögonbrynen öfver hårfästet. God dag, bröder,
morgon, bröder, klang, bröder, middag, bröder, afton, bröder!
hej, san! Huru många fingrar har jag? Det får moster min
räkna, när hon en gång skall svepa mig. Sex eller två, det
är det samma; men här är högra handen, och skall man
bete sig som en äkta Bacchi krigsbuss, så heter det: höger
rätta er, se till höger, lägg an till höger. Välan, en salva,
mine bröder! Se, huru glasen skina som rubiner på bordet.
Solstrålarne blixtra deri och ställa sig, som ankorna i vattnet,
på hufvudet i deras botten. Skola vi lägga an? Må ske.
Det var en generalsalva, som gaf eko i alla fyra hjertkamrarne. 
Veten I hvad, mine bröder? I dag har jag courage; ty denna dag 
är en festlig dag, som framför alla andra bör firas. Hela naturen 
trippar med nya skor, himmelen pådrager sina suktläders-stöfiar. 
De knarra öfver skogstopparne. Allting är nytt och halfsåladt. -- 
Vår konst är också den ädlaste lika som äldsta af alla. Hvart hän
skulle menniskan, den barbenade menniskan, komma utan vår tillhjelp? 
Vi forma en sko på den skönas fot till en Kupidos båge, och snibben, 
som hemligen trycker den älskades fot, till en kärlekspil. Vi förläna tapperheten vador. Adam, säger man, var den förste skräddare; men han 
var också den förste skomakare, som gjorde små knarkande kängor åt 
syster Eva, med hvilka hon klef öfver gärdesgården vid paradiset, för 
att stjäla äpplen. Han är ålderman för oss alla. Men på detta tusental 
är Jerusalems skomakare den äldste. Min farfars morbrors farbror lärde 
sig af honom göra halfstöfiar. Se, så förnäm och uråldrig är vår konst.
Men nu vill jag förelägga er en fråga. Sägen mig orsaken dertill, 
hvarföre vi fira den första Maj? Nå! Det vet ingen förmärker jag. -- Åldermannen skall svara och tänka för alla. Välan! Jag skall förtälja eder skälet härtill. 
Majus var bjuden på bal utaf Flora, men egde inga skor.
Gudar, gudinnor dit kommo med gamman och samlingen var stor.

                Majus i förtret
                Satt och bittert grät,
                Och vid tårars qvaf
                Ref hvar blomma af.

Fnasig om näsan, men glad som en sparf, en skomakare då kom,
Buga' sig och helsa gudinnan Maj, som tårögd såg sig om.
                Och han bar i hand,
                Med en upphöjd rand,
                Ett par nya skor.
                Maj sin syn knappt tror.

Säg mig, gudinna, med permission (ty ock kurtisen kunna vi),
Ett par nya skodon, galanta, behagar nådigast väl ni?
                Maj for till och spratt,
                Skon på foten satt.
                Allt var ytterst grannt,
                Rem och tråd bastant.

Tackar hörsammast, hon svarade, och gaf en vänlig nick;
Såg uppå mästaren så hjertligt och foten stundom fick en blick.
                Under foglars kor
                Hon till Flora for,
                Och tänk! Bacchus der
                Blef i henne kär.

Då i föräring af Maj och af Bacchus fick vårt ädla skrå
Just denna stånka, I sen på gröna bordet fager stå.
	        Derför denna dag
	        Firas med behag.
	        Lefve Majus säll,
	        Bacchus i vårt tjäll.
	
Så är historien om den saken. Fatten nu glasen och
låten dem klinga, som till en kröningsfest. Låten dem pingla
en timme eller två, alldeles som klockspelet i Tyska Tornet.
Förträffligt. Ringen på, ringen på. Nu må det hagla,
blixtra, dundra, braka, knaka, regna qvarnstenar och soltorkade 
käringnäsor, sönderslita dagens hvita och nystärkta
nättelduksklädnad, nu må taken falla af husen, Norrström
taga Strömsborg på ryggen och kasta det upp på spetsen
af Kungshatt, nu må det tända eld på skogarne, nu må
hin håle ställa sig på hufvudet som ett eldsprutande berg
i Svarta Hafvet, nu må Östersjön förvandla sig i bläck, alla
träd i pennfjädrar, åskan och stormen doppa dem i det
svarta fluidum, skrifva vers på gräsets gröna siden och låta
haglet som strösand falla deröfver: nu må alla sylar sticka
sönder solen och alla skoremmar göra himlen svart som ett
förskinn; det gör ingenting, det betyder ingenting, jag ser
ingenting, jag förnimmer ingenting annat än denna stånka,
glasets klang och glasets sken. Det brusar för mina öron.
Det är Bacchus, som for förbi. Det blixtrar för mina ögon.
Det är Bacchi briljanter, som glindra för min syn. Det
bultar inom bröstet. Det är Bacchus, som knackar på svickan.
Det går omkring i hufvudet. Det är Bacchi skenande spann.
Mina kinder äro purpurfärgade som kusksätet på vingudens
karét. Näsan är rosenröd som lacket på muskatvinet. Det
är att hafva färg, mine bröder. Ruter är mitt spel. Dito
hjerter. Häll man på, häll man på! Rättnu skall jag blifva
som en skurad kopparkittel. Hit med fiolen, att glasen må
få dansa en polska.

                    Låt den skorra
                    Som i ett Gomorra.

Låt oss dansa, tralla, sjunga, skråla, stampa, slå sönder
bord och fönster, tallrikar och hyllor, akten endast glasen.
Hej vivat! Strunt i armarna! En arm mer eller mindre, det
gör det samma. Ut med långbänken. Här skall vara rent
hus. Läggom krut i alla skor. Det skall bli ett fyrverkeri,
som ej skådat sin like. Spiritus skall hällas i alla stöflar,
derefter tända vi eld på den flytande massan, så lägga vi
krutet ofvanpå. Hela himlen skall af explosionen blifva rusig,
alla moln bestänkta med Bacchi safter. Foglarne skola falla
vimmerkantiga ur luften. Sjelfva menniskorna skola vid
ångans inandande blifva pirum, ropa vivat för Bacchus och
vårt herberge. -- Hit med skopallen, den skall bekransas
med sippor. Fönstren skola klädas med yxläggor. Utanför
på dörren skola vi spika nässlor, på det att ingen oinvigd
må hit inträda utan att blifva bränd på fingrarne. I taket
skola vi borra hål och spruta upp en flod af drufvornas
must, så att solen skall hänga våt som en dinglande stjerna
på en äkta Bacchi kämpe. Våra ben skola rätas ut, som
hasselkäppar, hvilka böjas af profossen. Bröstet skall vara
bart, håret upp i sky, som på en igelkott. Spetsarne skola
förgyllas med vin, så att vi alla se ut som Gullinborstar.
Ögonen skola blixtra som flickornas bröstnålar på Amaranten, 
rockskörten bortklippas, på det att vestanvindarne fritt
må spela omkring oss. Tungan skall vara bläddrig och
flägtande som ett asplöf, hela lekamen vara vig som en
ekorre. Som han skole vi hoppa från det ena glaset till
det andra. Hvem är den första? Hvem vill vara den sista?
Och hej sa'n, och f-n sa'n, och mor Lillepytt och Romfartuna
pastorat.

Men hvart hän begifva vi oss? Till Djurgården! Saperment, till 
Djurgården. Ja, till Djurgården! Välan, i en blink skall det ske! 
Vi kasta oss ut genom fönstren. Maj skall taga oss i sina armar, 
föra oss öfver hus, lyktpålar, trädgårdar, sol, måne och stjernor 
till sitt gyllene läger. Den, som ej vill följa med, honom kastar 
jag öfver Katarina kyrkotak, och så på himlens tak, och så åt er 
ned på hans eget tak. Kommen, mine bröder! Låtom oss gå!

Hastigt sänker sig Aurora ned, vinkar med sin spira, luftandarne 
utbreda genast sina långa sjalar och insvepa herbergets ledamöter 
deruti. Åldermannen omhöljes med den gröna pelisen och fabrikörns 
peruk påsättes honom. Skyndsamt föres derefter hela herberget i 
flygande fart till Djurgården.
Aurora fortsätter imellertid sin färd; hon stannar med
vagnen midt öfver Brunsviken, viftar med spiran kring Haga
och Djurgården, och sjunger:

        Rosor små.
	Hvita, blå,
	Er jag kallar
	Att ur vinterslumren gå.
   Kring om tufvor, fjäll och tallar
	Låten edra blad utslå,
        Du, hvitsippa,
	Med din syster
        Må framtrippa
   På den låga tufvan, om dig lyster;
        Eller samlen er i ringar,
        Nära der som bäcken klingar,
        För att höra på,
   Hvad den muntra gossen väl kan hafva
	Att berätta er, I små;
	Eller mellan moss och lafva,
	Der man klippan ser,
        Må I ställa er. --
        Du, guldvifva,
        Glans må gifva
	Åt den gröna äng:
   Pryd den som en bröllopssäng.
        Rosor små,
        Röda, blå!
   Er min röst nu täckes kalla:
	Kommen alla
   Att besmycka vårens barm
   Och att fröjda med en ånga varm.

<i>(sippor ock yxläggor uppskjuta ur marken. Aurora begifver
sig derefter till Djurgården.</i>
<b>Sjette taflan.</b>

Föreställer Djurgårcls-slätten. Bacchus, klädd i en bryggaredrängs skinnkapprock, kör i stilla mak. Vagnen drages af 150 krögare, 
klädda i skjortärmarne, med strumporna dragna ofvanpå stöflarne. 
De bära stora mössor på hufvudet, med malörtsqvistar till plymer. 
De vrenskas och slå stundom bakut. I första ledet springa två tjocka 
krögare med betsel i munnen, hålla hvarandra i hand, ragla och stöta 
ihop sina klingande hufvud. I andra ledet lunka två dito med stora
svarta mustascher, utslaget hår, flätadt med humleref. Det
tredje ledet bär en stor stånka mellan sig. I det fjerde komma
två krögare, med pudrade hjessor, hvita manschetter och
blossande tobakspipor. I hvardera vestfickan glänsa skinande
flaskor. Det sjette ledet kryper på knä, hållande Fredmans
Epistlar, ur hvilka sjunges af alla krafter. I sjunde ledet
springa två krögare i tofflor. Ofvanpå deras ryggar sitta
två andra med ölstop, och slå takten med locken. Det åttonde
ledet bär ok på axlarne och horn i pannan, i hvilka klingande 
glas äro fästade. Det nionde ledet utgöres af fyra långa och 
smala krögarefigurer, som bära en Silenus på ett grannt hyende, 
hvilken, sjelf hafvande betsel i munnen, styrer den öfriga före 
honom löpande skaran med tömmar, hopsnodda af alla värdshusnymfers 
strumpeband. Bacchus synes lycklig och glad. Ofvanpå skinnkapprocken 
har han en lång röd karmosinvest. Omkring vagnen marschera
trumpetare och valdthornister. Framför hela tåget går Bacchi
härold, bärande hans fana, i hvilken med guld är insydd
en hvalfisk, i hvars svalg läses: <i>gutår</i>.<footnote>Denna tanke är tagen från Bellman.</footnote> Efter Bacchi vagn föras af en hel mängd kypare Stockholms källarskyltar på sammetshyenden, under beständiga skrål 
och hurrarop. Efter dessa nalkas med gravitetiska steg Bacchi prelat, 
klädd i rosenröd mantel och en vinranka kring pannan,
bärande en stor punschbål, ur hvilken han stundom stänker
vigvatten på gräs, blåsippor och träd. Till slut ser man
tjugo flakvagnar, fulla med kantiner och buteljer. De äro
hopkedjade och på den främsta vagnen befinnes en ångmaskin, 
som drifves med kokande oförfalskad spiritus, hvilken maskin 
sätter de öfriga vagnarne i rörelse. Få hvarje vagnskarm sitta 
leende bacchantinnor, som sjunga och skratta. Sjelfva vagnarne 
omgifvas af husarer med blottade svärd, för att afhålla pöbeln. 
Från vagnarne utkastas under tiden i den jublande folkskaran 
vinbuteljer och kantiner. Ständigt förnimmas hurrarop och viftningar
med hattarne.

Längre bort flyger Movitz på en låg sky med en
kannsbutelj i handen, och ropar: »godt folk, gapa!» Derpå
häller han några droppar i munnen på de gapande, hvilka,
liksom ungarne i fogelnästen, ropa: »kyp, kyp, kypare, gif
oss mera! Movitz lilla, mer!» En tjock madam faller på
knä för honom, och beder: »gif mig en liten himmelsdryck.» 
-- »Strax, madam, strax.» Korken flyger ur buteljen,
Movitz häller i hennes mun, madamen dricker, och kysser
imellanåt handen på Movitz, stånkar och svettas. Slutligen
nedfaller hon i gräset, hoprullad som ett knyte, och bortdomnar, 
under det ett hölass, kommande från Rosendalsvägen, stjelper öfver henne.


            SÅNG AF FOLKSKARAN.

<tab>Hvem är vår fader? Bacchus är fader,
<tab>Rätta fadern för oss allihop.
<tab>En gång med Fröja lekte han glader
<tab>Här på gräset mellan glas och stop,
<tab>Kyssar, famntag, löjen brinna.
<tab>Hon var en qvinna.
          Bacchus
          Likså var
          En duktig karl.
<tab>Och när som rankan började mogna,
<tab>Kommo vi små barn till veriden fram.
<tab>Fröja och Bacchus, ömma och trogna,
<tab>Skyndsamt förde oss bland lek och glam;
<tab>Lyfte oss på arm helt sakta,
<tab>Ljuft att betrakta
             Drufvan,
             Som så röd
             Sin saft oss bjöd.

<tab>Ljuf var dess sötma. Eldig blef tankan,
<tab>Mandom steg i öga, blod och barm,
<tab>Och under skygd af lummiga rankan
<tab>Kärlek tände sig i hjertat, glad och varm.
             Natt och dag vi vaka'
             Drufvorna smaka'
             Sjöngo
             Bacchi lof
             I Frejas hof.

<tab>Kan du ej dricka, då är det döden,
<tab>Död i hjertat, blod och merg.
<tab>Fåfängt att spörja om dina öden,
<tab>Härjarn tecknat på din kind sin färg.
<tab<Karons bistra rop dig kallar,
<tab>Böljan hon svallar.
             Glaset,
             Sprucket, mer
             Din blick ej ser.

Under sången utkastas å nyo buteljer och kantiner. Somliga 
nedfalla i gräset, andra mellan klippor och bergsskrefvor, 
andra på hattar och plymer, en del sönderkrossa näsorna. 
Gesäller, mamseller, sjömän, sotarepojkar, af sig komna 
bokhållare, för sig komna brännmästare, förrymda soldater, 
skälmar, käringar, ficktjufvar, tiggare, bankrutterade
köpmän kifvas, luggas, bulta hvarannan mcd påkar, skuffas,
kramas, klämmas, sönderbryta armar och ben på hvarann,
hålla hvarann i öronen, rifvas och klösas, slå halsarne af
buteljerna och hälla saften direkte uti sig utan att andas.
Andra stå såsom hundarne, när en surrande fluga far förbi,
med hufvudet i vädret och glafsa till, när kantinen hviner
förbi dem. På marken ser man ligga afdånade matronor,
afbitna fingrar, glasbitar, en half karamell, tappade 
kjortelsäckar, en sönderskuren stöfvel, afbrutna käppstumpar 
och fjerdedelen af en plåtsedel. Längre bort åt skogen ser man
länsmannen Röösgrens skugga; den håller Liljeblads Flora
i hand och examinerar mycket andäktigt några nära bredvid
stående hasselbuskar.


               SKRÅL AF FOLKSKARAN.

Slå i kull honom! Bryt sönder tummeliten på honom!
Gif honom ett rapp! Hurra för Bacchus. Kors, si'cken
butelj. -- Det är min, halt werda? Du ljuger. -- Gräla
inte, herre, resonera intet, karl! Sparka honom upp till
månan, den skalbaggen. Ha! hvad det haglar buteljer. Der
krossade en kantin hufvudet på den tjocka madamen med
gula saffiansskorna. Knäppen upp vesten, gossar, det börjar
så förskräckligt att pösa och koka inom oss. Si'cken
marionett på fyra fötter, som ligger och suger på glasbitarne.
Gif honom en sittopp, så att hufvudet trillar in i kägelbanan.
Skuffas intet, gatpojke! Herrn är hanrej, det syns på
fysionomien. Aj! nyp mig då intet. Åh skäms! Vet han
inte, att jag är af hederligt folk. Stoppa in rockfickan!
Drag ut sabeln! Här är en syl. Stick den genom näsan
på honom! Slå intet till, herre; ty då slår jag in buteljen
i magen på er. Vet han intet tojs, monsieur, trampas då
inte. Hollah! Hvem rår om toffeln här? Är det ingen,
som kännes vid toffeln? Aj! hvem är det, som bits? Stå,
herre! Undan, herre! Nå! nå! Vägen är för alla. Skuffa
honom i diket! Bryt sönder käppen! Ryck af honom
flaskan! Aj! Aj! Buteljen krossade mitt öga. Skönt plåster.
lusta honom i ryggen med pennknifven! Ur vägen, ur
vägen! Ingen pardon. Stryk eller knäfall. Ta fatt kantinen! 
Det är min. F-n heller, det är min. Rycks inte, bobba. Der 
har du en puff för besväret. Min är den, säger jag. Bevis det! 
Bevis, bevis, här är bevis på ryggtaflan. Tag honom i strupen! 
Stryp honom! Slå tänderna i kras, sätt honom mellan trenne 
jerndörrar, och pressa öl ur honom till hans begrafning! Hurra 
för Bacchus! Hurra!
<b>Sjunde taflan.</b>


Föreställer solens läger på Täcka Udden. Solstrålarne hänga
som glimmande vaxljus i alla skogstoppar. En gräsmatta,
likt ett grönt saffian, ligger utbredd på marken. En trana
står som utkik på en klippa. Solen sitter på en upphöjd
kulle. Alla dess tjenare stå uppstälde i en haj med verser i
hand, tryckta hos Elmén och Granberg i Spektens Gränd.
Längre fram fortsättes hajen af soltärnor och luftandar, 
anförda af Aurora. Hafsguden stöder sig mot en klippvägg,
omgifven af sina tritoner och sjönymfer. På en hög våg
sitter sjelfva Necken såsom musikdirektör, nickar med hufvudet 
för att öfva sig i takten; han upplyfter vid hvarje nickning 
en lång spröta, tagen från en katse. Längre fram äro tvenne 
grenar uppreste såsom grindstolpar. Bredvid de samma står 
talemannen i solens hof; och såsom åskådare skomakareherbergets 
gesäller, jemte deras ålderman, med hattarne af sig. Inuti 
deras hattar ligga små halfstopsflaskor med en styrkedryck, <i>ad interim</i>. Under tiden ser man Bacchus anlända. Han stannar utanför udden, 
uppreser sig, svänger tre gånger med hatten. I samma ögonblick 
förvandlas den honom omgifvande skaran i mångfaldiga skogsdjur, 
som bölande, råmande, grymtande, hväsande, kacklande, snattrande 
kasta sig in i skogen. Alla krögarne förvandlas i stenbilder i 
många olika positurer. Bacchus sjelf förbyter sin klädnad till 
en röd och guldgul drägt. Doftande vinrankor slingra sig till en 
gärdesgård rundt omkring den sköna udden. Imellertid ropar tranan 
och kastar en sten i skomakare-åldermannens rygg, för att gifva 
tillkänna, att Maj och våren äro i antågande. Alla ställa sig i 
ordning; somlige hosta, somlige snyta sig, andra ställa sig på tå, 
somlige ropa: »tyst!» Åldermannen trillar omkull, proppen faller 
ur flaskan, saften rinner ur pipen 
ner på några yxläggor. Han faller på knä, och bockar sig
ner för att utsuga saften. En myra kryper på näsan. Nu
höres en ljuflig musik från fjärran: foglar omgifva Maj och
våren. De sjunga och drilla. Ur luften nedfaller en kråka,
som af klangen fått dåndimpen. En skata spärrar ut stjerten
och släpper ned någon ting på talemannens hjessa. Genast
börja alla hafsmusikanterna att spela. Necken stampar
takten, så att vattnet yrar omkring honom. Solen uppgår
på sin guldtron. Nymferna niga. Svanarna buga sig.
Maj och våren anlända.

                        KOR.

	Välkommen, du Maj med ditt lockiga hår!
	Välkommen du milda och sorgfria vår!
        Välkomne I båda till Svitiods fjäll!
        Vi glada er helsa ur skogarnes tjäll.

	Nu pryden er, ängar, nu bilden en krans,
        I vågor, fortskynden på vattnet i dans!
        I blomstrande klippor, genljuden af fröjd!
	Nu sjungen, I foglar, i lundarnes höjd.

	Du kärlek, som bunden i bojorna låg,
        Hör, våren dig nalkas i klingande tåg.
        O, vakna ur slumren! Se bojan är smält
        Vid vårsolens blick på det isiga fält.

        Kom, tänd nu din fackla och signa den stund,
        Då våren förenas med Maj i vår lund;
        Men solen der nalkas i strålande skrud;
	Nu tystnen af vördnad, I hyllande ljud!

Solen nalkas. Talemannen framstiger till vårens vagn,
och håller ett långt och sirligt tal, om de <sp>blommor</sp> han
vill strö mellan hyddan och grafven; om hämden, som slipar
sina dolkar, men faller för oskuldens englablick; om törnebanan 
och tåren, som förvandlas till en perla i ärans krona; 
om fridens triumftåg och mödans skördar; om tidens ok och
hoppets fjärrblick; om åskans blixt och dödens glafven; om
tankens flygt och hjertats suck; om ögats gråt och kindens
ros; seglaren på lifvets haf och vågen, som svallar i dess
qvaf; om sjömannen på plankan och uslingen i lumpor;
om sällheten af ett belönande samvetes tröst och kärlekens
dufvovingars sus bland edens palmer. -- Efter talets slut
ropar skomakare-åldermannen alldeles hänryckt: »det var ett
förbannadt mästerstycke till tal. Det skall, ta mig tusan,
tryckas på pergament, och uppklistras på alla stöflar, alla
träd i skogen och på alla menniskoryggar.» En af luftandarne 
vinkar åt honom: »Tyst, mäster Snaps! Öppna ej munnen här 
till ordspråk.» -- Tåget går vidare. Maj och våren springa 
solen i famn. Allmän gamman och jubel.
           <b>Åttonde taflan.</b>

Skön är Djurgårdens park och värd att skalder besjunga
Högt dess rosiga engd, med lifligt ljudande tunga.
Lik en Floras tapet, som lyfts af vindar och väder,
Brokigt skimrande fram dess glans bland kullarne träder.
Vexlande, öm och glad den fria naturen der spelar,
Ömsom i skuggan dold, den snart i ljuset sig delar,
Visar en krona i skyn, sin hand i vågorna räcker.
Stickar af gräs en duk, som grann på fältet sig sträcker,
Syr små rosor med fröjd, båd' röda, blåa och hvita,
Ses med en böjlig hand mång' grönskande cirklar upprita.
Der högstammig och stolt kastanien paras med lindar,
Almar i ståtlig växt sig sprida för himmelens vindar.
Granar på klipporna stå och skyldra med gungande lansar.
Under en källas porl och hjortarnas hurtiga dansar.
Främst dock prisar jag dig bland uddar milda och sköna,
Som så lysande står och hör hur vågorna döna;
<sp>Täcka Udde</sp>, och du, som täflar i fägring med denna,
Valdemars skuggiga park, så sval, när strålarne bränna,
Du, som smyckar dig grannt, med sjövass kjortelen sirar:
Af blåsippor en krans kring den smala medjan du virar,
Pryder med vifvor din hals och bär majblommor i handen,
Under det siskans ljud man hör kring bugten af stranden.

Skön är Djurgårdens park, der Flora blomster bereder,
Och der Bacchus sitt tält bland täta lunderna breder:
Neptun står vid dess fot och axelbladena hvilar,
Sorgfri på parkens gräs, då vinden saktare ilar.
Venus sin tron der stält bland yra, dansande flickor,
Hvilka hon lockar till ras bland vinglas, bålar och brickor
Tänder sin lågande eld vid qvällens brinnande stjerna,
Och i lundernas skygd till skämtan bjuder hvar tärna.
Undra då, främling, ej, när våren nalkas och myser,
Och när Maj i sin skrud på ljusblå himmelen lyser,
Att vi från stadens tryckande qvalm och murar oss önska
Bort till de fria fält på markens leende grönska,
Ut till Djurgårdens trakt, likt bi ur vintriga stängsel,
Bryta hvart pockande tvång, oss lossa från plågande fängsel.
Märk, hvad hvimmel af folk! Följ med i den glädtiga skara:
Jag är din följesven och vill i sången bevara
Hvad mitt öga får se, det sedda söka att tyda.
Må hvad Majus befalt, i dag till dess ära vi lyda.

                  UTFARTEN.

Främst en ryttare der på eldiga trafvaren sitter.
Plymen vajar så högt vid guldets lysande glitter:
Hästen kromar sig stolt vid sorl af larmande trummor,
Reser sig opp mot sky till skräck för linkande gummor,
Som, med korgar på arm, så fredligt bredvid hvarandra,
Bjuda kring snus i lag, den ystra ungdomen klandra.
Nära vid dem en tärna på väg med kjortelen prålar;
Öronen glimma af guld, en kråsnål barmen bestrålar.
Strumpan är hvit som snö och kängen blank som en måne
Medjan är snörd och spänd. »I fjol hon kom ifrån Skåne
Med två hasade skor. Nu bor hon i präktiga salar,
Lysande, grann. Ej under! Nog vet man, hvar turkiska sjalar
Komma ifrån, och ringar och ur och klara berlocker.
Den, som courage har att lefvande ge sig till pocker,
Säljer sin oskuldsskatt och kinden vänder åt alla,
Går så sipp på bron hvar qväll, der böljorna svalla,
Snart tjenarinna blir hos lyckans blida gudinna,
Slipper ett ringa bröd med bråk och möda att finna».
Der en major så stinn, som tom dess taskbok och ficka,
Syns ur den höga vagn de fina händerna sticka.
Fråga med skäl man hör, hvi än så länge krediten
Narras kan af en tofs och af den blänkande pliten.
Guld är dock guld min sann. Om magen får svälta och frysa,
Rygg och arm och lår dock ståtligt prunka och lysa.
Så ett gyllene fat med tomma rätter sig visar,
Under det bonden i gräs sin fylda bytta beprisar.
Men re' n samlas allt mer på dammande vägar och stigar
Skaror af trängande folk. Den ena gäspar och bligar.
Der nu bugar sig en. Stålknappar bär han i rocken.
Vesten af rödt kattun och pudret ryker i locken.
Käppen är hög och tjock med gylne krökning i toppen;
Mannen är grann och fin: på strumpan synes dock stoppen.
Der uti svart flanell en sörjande enka spatserar,
Ser på en styrman ibland, som bredvid henne loverar.
Stundom hon gjuter en tår, men täcks dock artigt besvara
Hvad den beckiga man med yfvig lugg hörs förklara,
Suckar och ser mot skyn, men faller i leende miner,
Jemkar i skuggan sig in, ty soln på tårarne skiner.
Der, med hatten bakfram och hand för ögonen, snubbar
Bort mot ett plank en dräng, än rystar på sig och skubbar,
Grälar med en gardist om närmsta vägen till krogen,
Lofvar att ta sig ett rus och bli sin husbonde trogen.
Der en matrona fram på vägen ser man nu skynda.
Hvarda'n säljer hon frukt, nu går hon och leder sin hynda,
Bär konfekt i påsen på arm. Hvad kjorteln dock fräser!
Floret fladdrar i barm och kinden pöser och gäser.
Hon uti Skottgränd bor. Hvar söndag synes hon skina
Uppå paraden grann, i trängseln sig klämma och pina;
Har en dotter så rar, som kan fransyska som katten,
Sjunger som hinken sjelf, är lätt som flarnet på vatten,
Syr båd' rosor och hus, och solar och stolar och djeknar,
Vet hvar Petersburg är, på himlen stjernorna räknar,
Kan förtälja i hast hur många flydda sekunder
Hon af lifvet har sett, och många dylika funder.
Men hvad nalkas väl der? En fru och femton mamseller.
Framför en brandvakt går och efter komma gesäller.
Skåda åt vågen nu, hur roddarbåtarne gunga!
Hej! Musik på sjön, det klingar ljuft för de unga.
Der en Marjo i hatt med hufvudet nickar nu takten,
Medan en kypare svär och grälar med kär'ngen om frakten.
Liksom på ängarnes plan i sommarn blomma vid blomma
Synes med skiftande prakt fram mellan gräsena komma,
Så den vexlande ståt längs utåt vägen sig breder
Uti ett stilla mak i sakta skridande leder.
Vagnar fulla med barn. I somliga åka blott färre.
Der en hjulbent chäs i skötet vaggar sin herre.
Der en hyrkusk i pels på runkande sätet sig höjer,
Stundom i hästens rygg med piskan fåran han plöjer.
En oxmördande slagtare der far bredvid sin piga;
Piga förut, nu fru, hon kan både tala och niga,
Spela klavér och slikt, som hör till vettet i städer,
Vet ock hur gaze ser ut, och att det nyttjas till kläder.
En bokhållare der med värdshusnymfer i chäsen
Af sin lilla figur nu gör ett gräseligt väsen.
Tofsar, bevara! så grannt bak sätet slinkande hänga;
Piskan, nyköpt, vet han med konst mot fålarne svänga.
Nu högmögende män i fyrspannsvagnar hit lända.
Lysande stjernors mängd på rocken ögat förblända.
Grefvar, fruar och råd, statsmän, amiraler, baroner,
Generaler man ser med nya gylne galoner.
Stundom imellan dem grossörer förnämt sig tränga,
Att på de stora släp åtminstone näsan få hänga.


          <b>Vistandet på Djurgården.</b>

            MAJ OCH VÅREN UPPTRÄDA.

<tab>Välkomne alla i det gröna,
<tab>I glada folk, från stadens tvång.
<tab>Mån I vår dag med fröjd försköna,
<tab>Med raska dansar, spel och sång.
<tab>Vi	vestanvindar skola bjuda
<tab>Att mildrikt flägta i ert hår,
<tab>Och foglens qvitter skall få ljuda
<tab>Vid glasets klang och glädjens tår.
<tab>Kom, vackra gosse, kom att plocka
<tab>En liten krans på detta fält.
<tab>Kom, sköna flicka, pryd din docka
<tab>Med dessa rosor, gladt och snällt.
<tab>Lägg kappan bort, du gamla gumma,
<tab>Kom, kom med oss och svinga kring:
<tab>Vid stoj af pipor, flöjt och trumma,
<tab>Tag med de dansande i ring.
<tab>Lägg sjalen af, du lilla tärna,
<tab>Spring enk-lek här vid bergets fot.
<tab>Låt sjöman här vid qvällens stjerna
<tab>Få skynda glad din famn emot.
<tab>Stig ned ur vagnen, du med orden,
<tab>Blygs ej att fröjdas på vår dag.
<tab>Vid denna majstång uppå gården,
<tab>Kom, sätt dig ned och glaset tag.


              EN POET.

<tab>Våren slår ut sina vingar af gull,
<tab><tab>Himmel!
<tab><tab>Hvad hvimmel
<tab>I skog och i haf och i djupaste mull!
<tab>Luften af lärkor är full.
<tab><tab>Och hvart hjerta
<tab><tab>Det slår,
<tab>Fullt af kärlek och tröst,
<tab><tab>Och hvar smärta
<tab><tab>Förgår
<tab>Vid den älskades bröst;
<tab><tab>Ty med våren
<tab><tab>Läkas såren,
<tab>Och hvar sorg och hvart qval
<tab>Smälter bort, liksom drifvan för solen i dal.

<tab>Björken sin glittrande slöja af snö
<tab><tab>Kastar,
<tab><tab>Och hastar
<tab>Att ordna sin majdrägt vid spegelklar sjö.
<tab>Skällorna höras på ö.
<tab><tab>Och hvart hjerta m. m.

<tab>Guldvifvan blommar, och bäcken så sval
<tab><tab>Porlar
<tab><tab>Och sorlar
<tab>Med glittrande vågor bland pil och bland al.
<tab>Barnen små dansa i dal.
<tab><tab>Och hvart hjerta m. m.

<tab>Göken i toppen och myran i sand,
<tab><tab>Dufvan
<tab><tab>Från tufvan
<tab>Uppsvingar med makan mot molnenas rand,
<tab>Valdthornen klinga vid strand.
<tab><tab>Och hvart hjerta m. m.

             EN GARDIST.

<tab>Maj är kommen, det är vår:
<tab>Blommor rundt kring parken.
<tab>Hurra, gossar! Snart det slår
<tab>Till tapto i marken.
<tab><tab>Ut att kampera,
<tab><tab>Ut att marsehera
<tab><tab>Der på vårt fält
<tab><tab>Skola vi alla,
<tab><tab>Skjuta och knalla
<tab>Mellan kanoner och skogar och tält.

<tab>Rätta dig! Se modig ut,
<tab>Friskt lät blodet brinna,
<tab>Som bland kulor, rök och krut
<tab>Du	skull' döden finna.
<tab><tab>Damma stöfletten,
<tab><tab>Tag bajonetten
<tab><tab>Och ditt gevär.
<tab><tab>Stryk din moustache,
<tab><tab>Visa courage,
<tab>Mössan på skulten och handen så här.

          EN BORGARE.

God dag, min bror! Hur står till hemma?

          EN ANNAN.

Mina döttrar ligga i klämma.

       FÖRSTA BORGAREN.

Hvad vill det säga?

       ANDRA BORGAREN.

Det må du sjelf öfverväga.

       FÖRSTA BORGARBN.

Jag förstår dig ej.

       ANDRA BORGAREN.

Det fägnar mej. -- Ser du! oss emellan sagdt:
Mina döttrar ligga i barnsäng.

       FÖRSTA BORGAREN.

Bevar oss, bevar oss! Än din fru då?

       ANDRA BORGAREN.

Der borta ser du henne gå.

       FÖRSTA BORGAREN.

Än din son, som gick hemma och skala'?

       ANDRA BORGAREN.

Han är i Upsala.

       FÖRSTA BORGAREN.

Kom in och drick nu ett glas.

       ANDRA BORGABEN.

Det botar ej mig, mitt bröst är i kras.
Bekymmer följa den husliga sällhet åt:
Har man hustru, så har man ock låt,
Jämmer och kält och grymtan och gråt.
Adjö!


       GUBBEN MED SKÅPET.


Herrar och damer, i kjortlar och rockar!
För er ödmjukast jag niger och bockar;
Kommen att titta i skåpet jag bär,
Mycket derinne man finner och lär.

Alla potentater och stater, grefvinnor, herdinnor, nåder
och råder, kyrktorn och valdthorn, gränder och gator, ugglor
och skator; vagnar, som köra; skaror, som höra, tala och
sjunga; broar, som gunga; piskor, som smälla; hundar, som
skälla; kinesiska, malabariska, korintiska, mesopotamiska,
araber, kreter, turkar, hedningar, djeflar, babianer, solsken,
löpare, baroner, pultroner, patroner, maroner, guldkroner,
citroner, kupidoner, koner och zoner, kommen hit, kommen
hit att bekika och beskåda.

Titta nu noga, när vefven jag rullar.
Der ses en park med månsken och kullar,
Öfverst bland galgar, stegel och hjul
Hänger Iskariot, blånad och ful.
Vänta nu litet, så vefvar jag åter:
Der ses Batseba, hon snyftar och gråter,
David bredvid, i Svärdsorden grann,
Tröstar den sorgsna med perlor och band.
Titta nu noga, der kommer en piga,
Efter går herden och blåser på giga,
Håller i svans på en oxe, som slåss;
Pigan hon plockar små smultron i moss.
Ögna nu noga, der Bacchus med hornet
Står på det höga, kinesiska tornet;
Der ses en lapp på en åsna, i kjol,
Taflan är målad af Rubens i fjol. 
Vidare ses ottomaniska porten,
Han är den högsta i turkiska orten.
Fredrik den store man ser der till häst,
Påfven och satan, som slåss om en prest.
Vidare är att bekika, god' vänner,
Mars, huru bågen mot månen han spänncr,
Månen är skjuten och nedan det blir,
Derför, godt folk, är här mörkt, som ni sir.
Vänta nu litet, först måste jag snusa:
Ah! Det var starkt och kan hjernan berusaä
Pojkar! Hvad väsen kring skåpet ni för!
Akta er, annars jag hän eder kör.
Nu är jag färdig. Låt bli mig, jag säjer!
Jag är soldat, och för ingen jag väjer.
Har jag ej sabel, snart får jag mig en,
Platsen skall vara här fredad och ren.
Nu, min grefvinna, bekika den kuren:
Se dessa taflor och numror. De uren
Allt sedan skapelsen ständigt ha gått,
Visa hur länge som verlden har stått.
Vidare är för hans nåd att bekika
Tjufven Cartouche och Guntlak tillika,
Trenk uti bojor, en nunna med dok,
Bonapartes värja der på sin krok.
Vidare ser man -- -- Man ser icke mera,
Kom man, bekika än flera, än flera,
Kostar en skilling i banko, kom, kom,
Taflan utrullar och vefven går om.


          EN LANDTVÄRNIST.


Elfva år se'n i dag, nog minns jag lifligt den dagen,
Krank till fältskärn jag på lyftade båren blef dragen.
Fältskärn på trappan stod och när de kommo, mig förde,
Svor han en bister ed, i barmen näfven han körde.
»Åter en landtvärnist till evigheten försända.»
Nöp så i benet och stack och svor förutan all ända,
Fattade sågen med hand och ropade: »vänta, det gäller!»
Bredvid stodo i rad tre långa, grymma gesäller.
Benet det sågades af och nu med träben jag stretar:
Ack! Som fogeln i sky, med möda brödet mig letar.
Aderton år jag var, då drog jag, modig i sinne,
Bort till Finlands kust. Den tid är friskt i mitt minne.
Modren i hyddan grät och tärnan hängde om halsen,
Klagande under sorg. »Nu gäller det annat än valsen,
Lek och löje och spel. För kung och rike med ära
Draga vi gossar ut, att blodiga skjortorna bära.
Snart i sen mig igen, men skulle ock döden mig hinna,
Uti en bättre verld I skolen åter mig finna.»
Seglingen ilade snällt och snart till Finland vi lände,
Kulornas pipande låt mitt blod bland trummorna tände,
Två kossaker jag sköt, och trenne ryssar på näset
För bajonettens styng helt blodiga föllo i gräset.
Men när vintren kom, på öppna slupar vi foro;
Kölden stelnade oss: så kalla vindarne voro.
Mången i vågen fann sin död och många vid åran
Pustade ut sitt lif, som mygg på glittrande fåran.
Och när jag åter kom från böljans isiga floder,
Halfdöd släpande mig, afsomnad re'n var min moder.
Flickan, som älskat mig förr, från famnen ilande flydde,
Och dess darrande blick en kallnad kärlek mig tydde.
Hvem vill älska en man, som matt på träbenet linkar?
Honom tärnornas blick ej mera söker och vinkar:
Derför, mitt träben, du skall bli min hustru och maka,
Trogen mig följa i graf, vid mig på bädden få vaka.
Du mig ej kostar en fyrk, ej tyll och glänsande tyger,
Ej lättsinnig och yr du bort i dansarne flyger,
Följer och stöder din man så mildt på ålderdomsdagen:
Honom lik, ej dig bepryda de klara behagen.


          MENNISKOVÄNNEN.

<tab>Ack! nu, mitt hjerta, får du då luft
<tab>Att vara menniska: o! huru ljuft
Hela dagen jag lupit omkring,
Haft en fanders möda och spring,
För att få fatt på en usling: nu här
Finner jag för mig precis en så'n der,
Hvarom står skrifvet i rörande vers:
»Tårar på kinden och hjertat i press,
Rocken försliten och rösten så gäll.»
Fröjdas, mitt hjerta! Det skummar, blir qvälI:
Gif uti löndom: moralen så lär.
Denna befallning jag fullgörer här.
    <i>(Han gifver några slantar åt landtvärnisten</i>.

        ETT SÄLLSKAP I DET GRöNA.

Himlen är mulen. Från taket det dryper,
Molnena hänga våta och grå.
Masken i gräset bland stickorna kryper,
Orren hörs spela en drill då och då.
Strunt, strunt, låt det gå.
Friskt opp! Låt oss slå,
Slå i, klunka på.
I morgon, hå, hå,
Kanske reda då
Vi ligga om kinden helt kalla och blå.

Säg, hvad är lifvet? Ett blad på en lilja:
Snart det kan falla för vindarnes fläkt.
Och när det synes från krona sig skilja,
Glömmes den tjusning, dess fägring har väckt.
<tab>Strunt, strunt, m. m.

        DÖDEN.

Här har jag kommit just till pass,
Att drifva med detta folket spass.
Ett bud jag nyss från maskarne fick,
När upp ur svarta mullen jag gick
Att dem en herrlig qvällsvard bereda.
Fast ringa och små, ej någon de freda.
Tyst! Der jag ser en dåsig matrona,
Så rödlett och stum och bred öfver rona.
Hon lagom är att stoppas i jord,
Och sättas som rätt på maskarnes bord.
Hon lagar nu till en <i>à la glace</i>
Och breder ikring sig konfekt, ett lass.
Jag litet grand vill på henne andas,
Att blekhet rätt med rodnad må blandas
På hennes kind. Åt sidan dess sjal
Jag lyfta vill, att vårvinden, sval,
Må blåsa derin och kyla dess barm,
Att bröstet gör med magen allarm.
Der kommer en sprätt i nankin så rak.
Med den jag lyster ställa an sak.
Jag vill till flicka mig kläda om,
Och ropa: »fagra gosse, kom,
I gräset här vi skola nu svinga!
Du hoppar så lätt. Violerne klinga.
När klockan slår tolf på tornet i sta'n,
Vi träffas der borta i skogen på plan.
Der skall du af mig en brudkyss få,
Och sofva på arm bland rosorna små.»
Der nalkas en prest. Sitt pastorat
Han tänker tillträda med pomp och stat.
I dag han går till Djurgårdens slätt
Att ta sig ett glas och äta sig mätt.
Hur länge hofvets trappor han nött,
Man slutligt vid springet blifvit trött.
Nu är han pastor, det ses på hans min.
Hvad vesten är skinande, fager och fin,
Hvar sorglig rynka uppå hans rock
Försvunnen är, och glädjen hans lock
Har pudrat så grann. Nu går han der --
Skall jag med honom mig göra besvär?
Så ofta han smädat mitt rykte, mitt namn,
Och talat om döden och grafvens famn.
Välan! Till kypare skall jag mig kläda
Och fram till disken med glaset träda,
I glaset jag lägger is och snö,
Och pastorn skall finna: allt kött hö.
Men se! der kommer en ängslig figur:
Kinden är bleknad och minen är sur;
I diket sin taskkok han kastat ner,
Han ständigt mot höjden tittar och ser.
Den karin vill hänga, det märker jag grannt,
Och dertill minen passar galant.
En repstump hjelper ur verlden med fart,
En sådan jag snor åt honom snart;
Jag snurrar kring hjulet och spinner mitt blår,
Och repet är färdigt, förr'n qvarten förgår.


         LANDSKAPSMÅLNING.

Der på balkongen ses den ståtliga gardesmusiken,
Pinnarne lyftas i höjd och ljudet bredes kring viken.
Der dricks merg i ben ur fradgande, skummande bålar,
Och för vårt konungahus de trognaste, hjertliga skålar.
Kråkorna mellertid, när trummorna dundra och skramla,
Uppå spektaklets hus till muntert glam sig församla,
Under det katten i ro de fuktiga tassarne smeker
Nära en planka vid sjön, och med små barrena leker.
Siskan qvittrar i aln, en bäck från närmaste dalar
Ned med porlande flirt i mossiga kärrena sqvalar;
Granen susar i skog och ekorren hoppar och hoppar,
Biter på kotten ibland och ibland på tallarnes knoppar.
Rundt kring en ek mot soln, vid vägen på målade säten,
Sitter en stilla familj och spisar vofflor, klenäten.
Barnen med gök i hand, små trinda, glädtiga kläppar,
Hoppa i sanden omkring och rida på sprötor och käppar,
Piskan smäller så raskt och snärten dunkar på lädret:
Hopp sa'n! och hej! och hopp! och benen lyftas i vädret!
Men hvad hör jag? Hvad rop, som sig närmar och öronen fattar?
Högt i luften man ser de hurtigt kastade hattar.
Nymfer, med näsduk i hand, i fönstren niga och vifta,
Trummans hvirflande larm med de gälla trompeterna skifta:
Barnen tystna med hast och kring hufvudet mössorna svinga.
Medan studenter på plan tillsammanstöta och klinga.
Glädjen sig målar så klar i alla ögon och miner,
Liksom vid stormens slut, när solen vågen beskiner.
Se, vår konung det är, vår prins, som nådigt oss hugna:
Tungaste hjerteqval vid deras åsyn sig lugna.
Gubben finner sig ung, när han sin konung får skåda,
Knekten eldas till mod och skyr ej död eller våda.
Sjelfva Harpax så mild nu öppnar litet på pungen,
Skänker tiggarn en slant, när han ser den nådiga kungen.
Der på en sten står tyst en gumma, fryntlig, förlägen,
Lyfter sitt barn med darrande hand, och pekar åt vägen:
»Ser du vår kung! Der kommer hans spann. Hur nådigt han blickar!
Visa dig glad. Borttorka din tår. O! ser du, han nickar
Åt oss så mildt. Var lydig och snäll, så skall jag en kaka
Köpa åt dig, när hemåt till sta'n vi vandra tillbaka.
Mine hvad i dag du sett. Knäpp hop de menlösa händer
Bed för din kung till Herren vår Gud, som friden oss sänder,
Att han med väldig arm hans dyra lif må beskydda,
Kärlek för Gud och konung bli spord i slott som i hydda.»
Der en student för en annan så glad åt vägen nu visar.
»Bondens tro, den skattar jag högst, och mest jag beprisar
Sveriges kung bland kungar är bäst, så tänker, så tror han.
Så tror hvar redlig svensk.» Htirra för vår konung och kronprins!
Hurra -- -- -- -- -- -- -- -- -- -- -- -- -- -- -- -- -- --  a
Hurra -- -- -- -- -- -- -- -- -- -- -- -- -- -- -- -- -- Hurra! 
               <b>Nionde taflan.</b>

Men aftonen stundar. Redan börja silfverspikarne i dagens
likkista att blänka. Nattens skuggor sväfva öfver holmar
och skär. Månen uppträder som en frodig likbjudare på
himmelen med flor om pannan. Han nickar åt vågor och
berg. Det sorlande jublet tystnar allt mer och mer ikring
Djurgården. Vagnarne rulla tillbaka åt staden. Skaror af
gående och ridande trängas på bron. Foglen sticker hufvudet 
under vingen. Sipporna tillsluta sina ögon. Årorna
plaska. Posterne aflösas. Dimmorna uppstiga på ängarne.
En gråtande flicka söker sin mor. En utblåst länsman ryker
i gräset. En valp nosar på ett äggskal. Jägaren hänger
bössan på spiken. En tappad kråsnål glittrar mot aftonstjernan, 
lik en lysmask. Nu fira Maj och Våren sitt bröllop.
Neptunus illuminerar alla sina fönster. Bacchus bjuder
champagne. Andarnes timma slår på nattens ur.

           ELFDROTTNINGEN <i>(uppträder och sjunger).</i>

	Stjernan blinkar. Vinden svalkar,
	Maj vår boning tillredt har
        Här i dessa blomsterkalkar,
        Uti skuggornas förvar.

        Dagg från Nattens lockar stänker
        Och kring träd och kullar far.
        Månens silfverstråle blänker
        Uppå rosens hufva, klar.

        Spelman, Vinden, uppå hällen
        Re'n sig satt vid björkens rot.
	Häggen rör sig uppå fjällen,
	Spindeln spinner vid dess fot.
            Eder drottnings bud nu hören,
            Snälla elfvor der vid strand:
            Kommen fram och facklor fören
            Af lysmaskar i er hand.

            Allt är tyst. Så klar der oppe
            Uti molnet stjernan går.
            Vattnets yta som en droppe
            I en fager lilja står.


                 VINDEN.

            Sum, sum, dinglidang.
            Brum, brum, dinglidang.
            Hu, hi, plingliplang.
            Lu, lu, li, ding dang.


                ELFVORNA <i>(uppkomma ock sjunga under dans).</i>

            Nu på Vårens bröllopsqväll
            Må vi hurtigt dansa;
            Vinden sjunger der på häll,
            Perlor harpan kransa.
            Hvem är sist i sådan fröjd?
            Ringering i ringen.
            Här bak kullens gröna höjd
            Störas vi af ingen.

            Akta bi't på mossans rand,
            Der din fot kan såra.
            Låt oss leka litet grand
            Der på bäckens fåra.
            Nu i ring, bingbinglibing,
            Snabbt som iln vi svinga.
            Se på spelman, dingliding,
            Lustigt hörs han klinga.
                 EN AF ELFVORNA.

              Syster, se här,
              Hvad i handen jag bär.

                 EN ANNAN.

           En vinge af en trollhäst ha! ha!
           Till plym uppå hatten den passar rätt bra.

                  EN ANNAN.

           Här en tand af en gumma, hå! hå!
           Ligger på stenen: kom och se på.

                    EN ANNAN.

	         Låt mig den få.
           Den skall jag gifva åt moster, som sitter
           Hemma i grottan, så tandlös och bitter.

                   DEN FÖRRA.

                 Göm den då grannt.

                   DEN SENARE.

                 Tack, det var galant.
              <i>(Ett troll nalkas, ridande på en ekorre.)</i>

                     TROLLET.

                  Rasch, rasch!
               Öfver berg, öfver skogar och fjäll,
                  I den månljusa qväll
                  Nu hoppa så snäll,
                  Du gångare god,
                  I ett hurtigt mod.
                  Rasch, rasch!
               I en blink, som den ilande vind,
               Som den snabbaste hind.
                  Scha, scha!
                  Låt det gå,
                  Hoppa på,
               Opp och ned,
               Ner och opp.
               I galopp
               Öfver stockar och led.
               Jag blef bjuden i går
               Till det bröllop, som står
               Mellan Maj och den glädtiga Vår.
                   Pollola!
               Se, god qväll!
               Snälla spelman på häll,
               Och I elfvor vid strand.
               Öfver sjö, öfver land
               Jag till bröllopet far.
               Ingen rast, ingen ro,
               Öfver berg, öfver mo
               Jag min kosa nu tar.
               Scha, scha!
               Låt det gå,
               Hoppa på,
               Ner och opp,
               I galopp,
               I ett ljungande mod,
               Du gångare god.
                       
                         <i>(Trollet försvinne).</i>

Elfvorna börja åter att dansa. En polisbetjent uppträder.

                POLISBETJENTEN.

<tab>Hvad är här för satans larm?
                           pirum!
<tab>Vänta, jag gör strax allarm,
                           pirum!
<tab>Klockan slagit elfva ren,
                           pirum!
<tab>Och än skymta hvita ben,
                           pirum!
             Mellan buskar öfver allt.
	                        pirum!
             Mig polisen har befalt,
                                pirum!
             Gripa dem med rubb och stubb,
                                pirum!
             Sätta dem för ris och skrubb.
                                pirum!
             Se, hvad hvimmel rundt ikring,
                                pirum!
             Bång och stoj och flas och spring,
                                pirum!
             Hollah! Vänta, vänta !
                      <i>(Elfvorna försvinna mellan buskarne).</i>

             Hvad var det för spökeri?
                                pirum!
             Allvar eller raljeri?
                                pirum!
             Här blir kallt. Jag ger det f-n!
                                pirum!
             Bättre är en sup i stan,
                                pirum!
             Än som hund här jaga kring
                                pirum!
             Och dock finna ingenting.
                                pirum!

                                     <i>(Han bortgår).</i>

Man ser en del af Täcka Udden. En likprocession nalkas. 
Små alfer bära en död fjäril. Framför tåget klifver en 
långbent harkrank, med mycket gravitetiska steg, och
förer en prestaf af gökråg<footnote>Polytrichum commune.</footnote>
i högra frambenet. Processionen utgöres af tolf myror, tio 
tordyflar och tvenne nyckelpigor, som bära blomsterdoft på 
ett hvitsippeblad. Sjelfva likkistan är svart, förfärdigad 
af snickaren Ikorre.

Grafven är uppkastad af dödgräfvaren Mullvad. Såsom korgossar 
gå sex sjungande myggor på ömse sidor om kistan. Tåget stannar 
vid grafven. Kistan nedsänkes. Nyckelpigorna nedkasta blomsterdoftet 
och alferna sjunga:

<tab>Lilla fjäril, glada, sköna,
<tab>Hvad din lefnadsstund blef kort!
<tab>Blott en dag uti det gröna
<tab>Fick du njuta fröjdens lott.
<tab>Middagsstunden, säll, du svingar,
<tab>Gungar glad på rosens arm.
<tab<Aftonkylan döden bringar
<tab>I din unga, friska barm.

<tab>Slumra nu, du fjäril, lilla!
<tab>Sött och ljuft i grafvens hamn.
<tab>Stjernan på ditt stoft skall spilla
<tab>Strålens guld utur sin famn.
<tab>Mången, mången fager blomma
<tab>Skall i sommarns milda spår
<tab>Till din graf med klagan komma,
<tab>Gjuta saknans offertår.

<tab>»Ack! så snart från oss den unga
<tab>Gick till grafvens mörka bo!»
<tab>Skola markens blomster sjunga.
<tab>»Hvile han så sött i ro,»
<tab>Skall hvar fogel uti lunden
<tab>Ljufligt qväda på din grift.
<tab>Månen under midnattsstunden
<tab>Teckna mildt sin silfverskrift.

             SÖMNENS GENIUS <i>(synes i en silfversky)</i>

   Slumren ljuft, naturens barn, och hvilen
   Er i jordens vagga denna stund.
   Midnattsvindar, som på marken ilen,
   Sänken vingen ned, vid dagens blund.
   Natten brede ut sitt svala täcke
   Öfver er, I vårens gröna fält!
   Och Aurora er till glädje väcke,
   När hon går ur österns purpurtält.

   Vackra tärnor! mån I huldrikt drömma
   Blott om kyssar, kärlek, Maj och vår;
   Skönsta bilder kring ert läger strömma,
   Likt den ljusflod, som från månen går.
   Gråt ej, flicka, du med blonda håren,
   Som der lutar, under nattens fläkt.
   Tro, att kärleken på nytt med våren
   Kommer åter i sin gyllne drägt.
   Qväf din sorg och stäm din lilla cittra,
   Nästa Maj kan hända står du brud.
   Se på stjernorna, hur mildt de glittra.
   Alla klädda i sin bröllopsskrud.

   På ditt öra sof, du Bacchi kämpe!
   Dröm om bålar, sånger, sus och dus.
   Fridens balsam dina plågor dämpe,
   Du som vakar der vid lampans ljus,
   Stum, förlåten i din ringa hydda.
   Och I små, som gråten vid dess barm.
   Sofven lugnt. Guds engel skall er skydda
   För all våda med sin starka arm.
   Men du Harpax, som ses girigt blicka
   På de gyllne kistor, blek och lång,
   Som än aldrig med ditt glas, din flicka,
   Nändes fira Maj i ras och sång;
   Du må ensamt jemte bofven vaka
   Utan frid uppå ditt örnegått,
   Medan tiggaren med barn och maka
   På din trappa snarkar ljuft och godt.
<b>Ulla Vinblads död.</b>


<b>Första scenen.</b>

<i>Haga park. Ulla hvilar, blek och döende, på en blomstermatta.
Solen är i sin bergning. Snyftande stå kärleksgudar omkring
henne, med hvita näsdukar i hand. Mollberg ligger i gräset
och knäpper på sin luta. Magister Gåse springer, med Ullas 
förkläde framför sig, kring gångarne.</i>


KÖR AF KÄRLEKSGUDAR.

Du nattens mörka gud, träd upp i sorgeskruden;
Svep himmelen i moln och tysta fröjdeljuden
<tab>I denna dödens mark!
Släck dagens gnista ut, som än mot vågen spritter;
Bred svarta täcket ut, beprydt med stjernors glitter,
<tab>Kring denna hemska park.

Här döden endast rår och nattens alla gastar,
Kring hela denna engd han sina pilar kastar;
<tab>Han träffat denna ros.
Nu som ett vissnadt löf bland rosorna hon hvilar,
Och nöjet gråtande från hennes dödsbädd ilar
<tab>Till himmelen sin kos.

Du fjäril, flyg din väg! Du fogel uti lunden,
Ej med din gälla sång ohelga denna stunden!
<tab>Sitt stilla i din topp!

I markens fagra träd, med sorg er sammanluten!
I blommor, saknans gråt ur edra kalkar gjuten
<tab>I strida strömmars lopp!

Flyt ej med muntert sorl, du regnbäck, i din fåra!
Tyd snarare de qval, som våra hjertan såra,
<tab>Uti en stilla gång!
I korpars svarta här, till liktåg er bereden!
Uppfyllen med ert skrän hvar vinkel uppå heden,
<tab>Vid rädda hjortars språng!

Du, Pan, lägg bort din flöjt, låt bli att längre spela!
Ej med din herdesång vårt bröst du mäktar hela.
<tab>Tritoner, stillen er!
I böljor i kanaln, i sorgeflor er kläden!
Ur nattens svarta tjäll, I klara stjernor, träden
<tab>Och blicken på oss ner!

Du, aftonstjerna, se, hur Ullas öga slocknar,
Hur dödens hemska natt kring hennes anlet tjocknar,
<tab>Hur barmen sakta går,
Hur kinden bleknar af med ljusets sista strimma,
Hur löjet, slocknande uti sin afskedstimma,
<tab>Byts i en stilla tår.

Skrif på hvart rosenblad och alla nejdens vågor
Den klagan, oss förtär, och alla saknans plågor,
<tab>Vid Ullas hädanfärd;
Att främlingen, som går att tyst sig här fördölja,
Må läsa på hvart blad och hvarje vattnets bölja,
<tab>Att Ulla var oss värd.

<i>Solen nedsjunker och kastar sina sista strålar på Ullas salopp.
Ulla suckar, men nedfaller åter i dödsslummer.

<sc>Mollberg</sc> <i>spelar på sin luta.</i>

<tab>En fager ros
<tab>Går nu sin kos,
Som Hagas parker prydde.
<tab>Dess milda blick,
<tab>Dess ädla skick
Hvart bröst med kärlek brydde.

<tab>Hur mången gång
<tab>I lust och sång
Du Fröja heder visat!
<tab>I kyss och ras,
<tab>I sång och glas
Dess fröjd du alltid prisat.

<tab>Du vissnar bort,
<tab>Ditt lif var kort,
Nu döden för dig träder.
<tab>Farväl, min brud!
<tab>I sorgeskrud
Jag nu min lyra kläder.

<tab>Ej Bacchi saft
<tab>Ger mera kraft;
Ej solen mer förnöjer.
<tab>Adjö, min skatt!
<tab>En sorgenatt
Sig kring din Mollberg höjer.


<tab><sc>En sparf i ett träd.</sc>

Hur mången gång jag vittne var,
O väna Ulla, till din fröjd,
När månens strimma, ljus och klar,
Sig spred kring dal och fält och höjd!

Till denna park från stadens tvång
Du kom med vindens lätta il,
Och Fredman började sin sång,
Och Astrild hvässte tyst sin pil.

Hur täflade ej rosors blad
Att få din klädnad röra vid!
Hur susade ej trädens rad,
När blicken höjdes ljuf och blid!
Hur log ej böljan i kanaln
Vid dina kinders purpurbrand!
Hur smekte vestan dig om sjaln,
När kärlek löste gördelns band!

Hur mången yngling sommarns qväll,
När jag slog an mitt fröjdeljud,
Sig drömde här i skuggan säll
I famnen af sin blomsterbrud!
Du nöjet tog och nöjet gaf,
Prestinna ibland Fröjas mör!
Ack, nöjet sjelf ser nu sin graf,
Och det, som gaf dig lifvet, dör!


<b>Andra scenen.</b>

<i>Olympen. Jupiter vandrar af och an och stöder sig på spiran.
Vulkanus sitter vid kakelugnen, plockar gnistor ur håret och
makar om elden. Mars, Bacchus och Apollo taga sexan.</i>

<sc>Bacchus.</sc> Bror Apollo! du har gjort en lång resa i
dag; kom nu och smaka på portern, var så god!
	
<sc>Apollo.</sc> Strax, min bror, strax, bara jag får aflägga
min strålmössa och den röda jackan! Se så, bror Mars, drick
mig till.

<sc>Mars.</sc> Skål, bror Apollo! Det var, tag mig tusan, en
delikat porter; hvar fan har du fått den ifrån, bror Bacchus?

<sc>Bacchus.</sc> Från en engelsman, som anlagt ett bryggeri
här i Olympen.
	
<sc>Mars.</sc> Men hvad sju tusan! skall inte pappa smaka
portern? Pappa Jupiter, se, hur det bornerar!

<sc>Jupiter.</sc> Nej, tack, min son! Jag törs ej för mina 
ben.

<sc>Mars.</sc> Åh! gif fan doktor Æskulapius och hans piller!
Jag slår i. Pappa skall dricka, så sofver han godt.

<sc>Jupiter.</sc> Min son! du vet min allmagt. Reta ej min
vrede. Du måste hafva respekt för mig och ej träda mitt
majestät för nära.

<sc>Mars.</sc> Förlåt, pappa lilla! <i>(hviskar)</i> Gubben har 
podager och stranguri. <i>(högt)</i> Det här var en förbannadt ypperlig 
anjovis! Du är just en krona, bror Bacchus; hvarifrån
har du fått den?

<sc>Bacchus.</sc> Af fiskköpar-åldermannen Neptunus. 
Merkurius har lagt in den. Drick, bror Apollo!


<tab><tab>      <sc>Apollo</sc> <i>tar glaset och sjunger:</i>

<tab>Mustens krafter hämma
<tab>Hjertats små besvär,
<tab>Själens strängar stämma
<tab>Till en glädtig air.
<tab>Sjelfva gudarne de fröjda,
<tab>Sjelfva menskorna bli höjda
>tab>Upp till gudars rang,
<tab>Under glasens fröjdeklang.

<sc>Juno</sc> <i>inkommer.</i>

<sc>Bacchus.</sc> Tack för portern, mamma lilla! Hvad få vi
för delikata rätter till qvällen?
	
<sc>>Juno.</sc> Alltid är du frågvis, Näpenstjert! Vi få stekta
dufvor, kottlett af kon Io, honung och manna, hemtade
från Ida, och chokolad från Amerika.

BACCHUS. Tack, mamma lilla! det var guddomligt.
	
VENUS (<i>inkommer med utslaget hår, blek och sorgsen; hon
nedfaller för Jupiter och hopknäpper sina händer</i>) Mägtige 
fader! alltid var du de betrycktas skydd.
	
JUPITER. Håll, håll, för sju tusan, min dotter, jag måste
först upp i mitt kungliga säte, innan du får framföra din
bön ... Se så! Hvad är det nu?

JUNO (<i>hviskar till Vulkanus</i>). Nu kommer hon med sina
skökhistorier och intriger igen! <i>Hon kastar en vred blick på
Venus, går ut och slår igen dörren mycket häftigt efter sig.</i>

VENUs, <i>på knä.</i> Mägtige fader! alltid var du de betrycktas 
skydd. Ej gick någonsin din dotter ohörd ifrån dig. Hör, fader, 
min bön och värdigas villfara den samma! Se, en af mina älskade, 
som alltid prisat mitt välde och troget dyrkat Pafos' guddomlighet, 
som med rika offer smyckat mitt altar och i ömma suckar städse 
sökt mitt beskydd, den svartlockiga Ulla, nordens skönaste dotter, 
har af Erebi mörka och grymma gudar blifvit dömd att föras till de 
underjordiska skuggorna ... Ej begär jag, du verldens styresman, 
menniskornas konung och herre, att Parcernas mäktiga beslut skall 
ändras. Ej begär jag, att du skall förunna henne två gånger se 
ljuset; men hör min bön: låt henne icke falla för dödens glaf och 
Hermes' bjudande magt; låt min son Kupido få rycka henne undan den 
trefaldt brusande floden, trehöfdens gap och furiernas gissel, låt 
mig få föra henne till Pafos' boning. Mäktige fader! jag besvär dig 
vid din ömhet, bönhör mig!

BACCHUS. Bror Apollo! hvem är det, hon talar om?
Det susar som en hel bistock för mina öron.

APOLLO. Det är frågan om Ulla Vinblad.

VENUS. Mäktige fader, bönhör mig!

BACCHUS. Hur är det med henne?

APOLLO. Hon lär hålla på att dö.

BACCHUS. Ulla Vinblad känner jag förbaskadt väl.
Det är en rätt täck flicka. Tyst, låt oss höra hvad pappa
säger!
JUPITER. Ej mägta sjelfva gudarne ändra de allbjudande 
Parcernas beslut. Dock likväl vill jag bönhöra dig.
Ej skall Ulla falla för dödens hand. Din son skall få föra
henne till dina engder. Dock måste hon gifva åt Proserpina 
ett offer, för att blidka hennes vrede.

VENUS. O, intet offer är för stort, blott du bönhör mig.

JUPITER. Hon måste gifva en lock af sitt svartbuckliga
hår, en ros af sin kind, en honungsdroppe af sin läpp, en
suck från sitt bröst, en tår från sitt öga, en lilja från sin
barm; då är Proserpina försonad.

VENUS. Haf tack, o fader, alltid skall din dotter prisa
dig, ty ingen är mägtigare i Olympen än du; ingen mera
nådeblickande än du! Jag hastar att fullgöra din vilja.
                                        <i>(Hon går)</i>

JUPITER <i>ropar.</i> Hollah! Merkurius, hvar är han?

MERKURIUS. Här, pappa lilla, här är jag!

JUPITER. Hör på, Merkurius! Tag och stoppa min turkiska pipa, 
med det långa skaftet, och tag af tobaken der borta.

MERKURIUS. Hvilken tobak, söta far?

JUPITER. Af slaget vid Waterloo, och hör se'n!

BACCHUS <i>framstiger och bugar sig för Jupiter.</i> Tillåter pappa,
att Apollo, Mars och undertecknad göra en liten rund på jorden? Vi har 
några små visiter.

JUPITER. Res i Guds namn, barn! -- Merkurius! den
här pipan är sur, som sjelfva hin håle! -- Tag fram mitt
trähufvud. Hör på, barn, efter ni reser dit ner, så köp
ett skålpund snus åt mig af Dimanders bästa, hälften 
karott uti, förstår ni? Se här äro två plåtsedlar, jag menar
de skola spisa.

BACCHUS. Det skall visst ske.
<b>Tredje scenen.</b>

<i>Haga park. Movitz, Mollberg, kyparen Ede, magister Gåse och
en mängd andra bröder komma raglande på vägen.</i>

<tab>KYPAREN EDE <i>har en stor kannbutelj,
<tab>häller bränvin på rosorna och sjunger:

	En sup eller två
        Kan ni tåla också,
        Floras fagra små
        Glada barn!
      Lättare då i ert garn
        Fjäriln fångas kan.
        Ja, min sann!
      Han blir rusig och drucken och kär,
        Och sin fröjd han begär
        I er famn, och han svär,
        Att er trogen han är.
	Kom nu hit,
	Blomma hvit,
      Blomma röd, med er mund!
        Ni på stund
        Skall en styrkedryck få.
      Gapa bra, du jasmin!
        Läppen din
      Fuktas skall, klunka på!
        Nå hvad skam!
        Truten fram,
      Lilla sippa!
	Nippertippa,
        Truten fram;
        Här är råd
	Än på mer,
	Hennes nåd!
	Drick, jag ber!
        Det var skönt.
        Kors hvad stoj
	Du, levkoj,
	Har ej rönt
	Bacchi kraft;
        Sicken saft!
	Åt dig maka,
	Drycken smaka.
      Det var godt, läppja mer;
	Klunken ner!
	Detta bad
	Gör dig glad.
        Lilla du!
        Nå hvad nu?
	Skämmes du?
	Kom att niga,
	Lilla piga,
	För mitt stop.
	Mun ihop?
        Hvilken tossa!
	Bara låtsa!
	Drick och svälj
	Ur min buteij;
	Strax hon röder blir
	Som tulpan,
      Mister tråna'ns silfverskir
      Och ger månen fan.
	Kors, hvad folk!
	Säg ditt namn,
	Usla hamn?
	»Klocka blå
	Är mitt namn!»
	Hit på tå,
        Du din holk!
	Du tycks kunna
	Dricka bra,
	Bacchi tunna
	Uti famnen ta.
        Nu ä' ni fulla, små flickor på äng;
        Trillen och dansen nu lustigt i fläng,
        Bädden till natten åt fjäriln en säng.
        Gossen är dristig och hurtig och ung,
        Jag är er Bacchus och morfar och kung.

<i>Döden kommer på vägen, dragande en kärra, hvari ligga dödskallar,
benrangel, likkistplåtar, stjernor, tiggarstafvar, ordensband och
gamla tofflor, nycklar, böneböcker, rakknifvar, stigbyglar. I
handen har han en lie. Kärran är gjord af benknotor.</i>

KYPAREN EDE <i>kommer raglande.</i>

Undan, ur vägen! ur vägen med kareten, säger jag!
Ser du intet, folk kommer?

<i>Döden vänder sig om och hugger genast hufvudet af honom.
De andra fly.</i>

DÖDEN.

Så ligg der du, ett dödens pris,
Till ormars mat och korpars spis!
Du, kärra, rör dig nu igen;
Skall jag ej rofvet träffa än?
I denna park det ligga skall,
Nämdt Ulla Vinblad. Mörkrets svall
Re'n allt betäcker, mer och mer,
Men döden sjelf i mörkret ser.
Jag har en lukt så fin, så stark,
Som nattens herskande monark;
Med den jag skall mig leta fram.
Hvad ligger der vid trädets stam?
En liten flicka. Sof i frid!
Det kommer ock en gång din tid.
Nu re'n mitt rof jag spårat opp.
Hvad ser jag der? En väldig kropp.
Det Mollberg är. -- »Kavall förbi!»
I höst du ock mitt rof skall bli. --
Men hvilken skönhet ligger der
Än ögats glans den lyser skär.
Se! hvilken barm i vågor går;
I ögat darrar smärtans tår.
Hur snöhvit är dess lilla fot,
Som hvilar der vid lönnens rot!
Dess kind, ehuru blek den är,
Dock ännu nöjets trånad bär.
Men nej! jag tjusas af dess prakt,
Den lamar sjelfVa dödens magt.
Hon offras skall; jag nåd ej ger!
Hon suckar djupt och liksom ber.

<tab><i>Han stiger närmare.</i>

Välan! bered dig, timmen slår,
Blott en minut än återstår.

<i>Han ser på sitt timglas. Han lyfter lien. I det samma ljusnar
hela himmelen. Molnen delas. Kupido skådas i skyn. Han
sänker sig sakta ned till Ulla. Döden står orörlig, Ulla
vaknar, Kupido tar henne i sina armar och uppstiger i rymden. 
Alla foglarne i skogen tro det vara dager och börja
qvittra. Döden sjunker ned i jorden, Mollberg sträcker armarne 
mot höjden, på fältet framkommer elfdrottningen med sina
tärnor, Bingbing, Silfverskir, Blomsterdoft och Snöhvit.</i>

ELFVORNA.

Hohu! Hohu! Tillilu!


EN TUPP <i>vid Hagalund.</i>

Kukeliku!

ELFDROTTNINGEN.

Nu Ulla försvunnit ifrån dessa marker,
Dess dödliga lefnad på jorden har lyktat,
Till skönare nejder och himmelska parker,
I famnen af kärleken redan hon flyktat.
Ej mera vårt öga den hulda skall röja
Bland susande lönnar och spridda jasminer;
Ej mer med sin sång hon vår dans skall fördröja,
Tills månen går neder och morgonen skiner.
Nu är hon försvunnen. Mitt öga det gråter.
När kommer å nyo uti dessa lunder
En tärna så skön och förtjusande åter?
Hon var för vårt öga det skönaste under.


BINGBING.

<tab>Ack?ja! hon var så skön,
<tab>Som svanen uppå sjön,
<tab>Som aftonstrålen uppå snön.
<tab>Nu icke mer
<tab>Man henne ser.
<tab>Nu alla systrar klaga må:
<tab>Ej sådan skönhet mer vi återfå.

SILFVERSKIR.

<tab>Se, der ligger rosenkransen
<tab>Än i gräset qvar.


BLOMSTERDOFT.

<tab>Se der skådas glansen
<tab>Af de perlor, hon i sista dansen
<tab>Här i lunden bar.


SNÖHVIT.

<tab>Se, hur fjäriln flyger,
<tab>Efter Ulla ser;
<tab>Se, hur månen smyger,
<tab>Tittar mellan träden ner,
<tab>Liksom suckar: »Ulla är ej mer!»


BINGBING.

<tab>Nu farväl han nickar,
<tab>Han med röda ögon blickar,
<tab>Gråtögd bakom bergen sig beger.

SNÖHVIT.
<tab>Se, hur vägen hvälfver
<tab>Sig med sorg mot strand;
<tab>Se, hur rosen skälfver,
<tab>Lutar sig mot sand;
<tab>Ser med tåradt öga
<tab>Upp mot stjernors land,
<tab>Önskar sig från jordens band
<tab>Upp till Ulla i det höga,
<tab>Att af hennes ögons brand
<tab>Lifvas få och barmen smeka,
<tab>Med dess klädningsborder leka,
<tab>Eller ock af hennes fot
<tab>Ödmjukt taga döden mot

ELFDROTTNINGEN.


Nu helgom det ställe, der Ulla i dag
Har slutat sin sorg och sin pust!
Det prydom med rosor af ädlaste slag,
Med gräs af den friskaste must.
Nu dansen kring stället i blånande ring,
Tills dagen har kommit igen.
Du, vestan, vid griften ditt bingelibing
Nu ring för vår Ulla, vår saknade vän.

Dock snart uppå Pafos, när morgon från sjön
Förgyller dess prakt med sin skrud,
Skall Ulla uppvakna, förnyad och skön,
Som nöjets och kärlekens brud.
På ängar af liljor, i doftande qväll,
Skall Ulla i nöjenas famn
Ljuft hvilande slumra, och skogar och fjell
Genljuda af Ullas beprisade namn.


<b>Fjerde scenen.</b>

<i>Pafos' ö. Solen går upp. Venus, med de tre Gracerna, stiger ur
sitt slott.</i>

KÖR AF BLOMMOR.

Se, kärleken kommer, och solen går opp,
På bergskullen redan hon står.
Uppvaknen, I foglar, i gungande topp,
I skogar, slån ut edra hår.
I blommor, sen, Venus nu nalkas till oss;
Upphöjen för henne de doftande bloss!

Hur glimmar dess öga, hur ler ej dess mund!
Som böljan på gungande ban,
Så skyndar hon mot oss i grönskande lund,
Helt lätt öfver rosor och blan.
Med henne, se Gracerna uti en ring!
De dansa på fältet så lustigt omkring.

VENUS.

Nu solen gått upp med sitt glimmande spann.
Jag, nöjets gudinna uppå denna ö,
Allt derföre bjuder på land och på sjö
Hvart väsen för nöjen att lefva och dö.
Nu rusta dig, fjäril, förgyllande, grann,
Att leka bland blomsterna här;
Du fogel, som sväfvar kring vatten och land,
I sånger må tolka ditt ömma begär.
Du myra, som krälar i ringaste sand,
Förgät nu ditt qval, ditt besvär.
Allt må nu i glädje blott andas och le.
Nu hören mig, skönaste systrar tre
<tab>I Gratier små
<tab>Nu veta må,
Att Ulla nalkas med min son
<tab>Till denna rosen-ö.
Att henne helsa skyndsamt gån
<tab>Till stranden af min sjö.
Hopkallen äfven hvarje mö,
Som under natten på min ö
I nöjets ljufva sällskap gått;
Ha'n I min önskan rätt förstått?


GRACERNA <i>niga och svara.</i>

<tab>Vi den förstått.


VENUS.

<tab>Farväl, vi återse hvar ann!
<tab>Se der i skyn ett gudaspann!

<i>De bortskynda. Bacchus, Mars och Apollo uppträda.</i>


BACCHUS. Ja, du har rätt, bror Mars. Kusin Venus är
här alltför illa etablerad; här finnes ju intet enda värdshus
på hela ön; ingen enda skylt. Här törsta alla nymfer i hjel.

MARS. Hollah, bror Apollo! du som är lärd och kan
läsa, säg hvad här står för slag ristadt på stenen?
BACCHUS. Gifve Olympen, jag hade mig en kallqvistare.
Hvad ser du efter, bror Mars?

MARS. Kommen hit! Jag ser ett bränvinsglas inristadt,
jemte en mängd bokstäfver på stenen. -- Bror Apollo,
kom du och utlägg skriften!

APOLLO <i>läser.</i>

»Här hvilar Mutter på Rostock i frid.
»I verlden hon lefde i daglig strid.
»Nu har hon stjelpt öfver ända sitt glas,
»I hamn har lupit dess galeas.
»Som helgon af Venus förklarad hon blef
»Och svept, såsom lik, uti hummelref.
»Dess ben, begjutna med bästa vin,
»Förvaras nu här uti gyllene skrin.»

BACCHUS. Ha! Mutter på Rosfock! -- Ack! den heders 
gumman! Bröder, det faller mig något in.

APOLLO. Hvad då, broder Bacchus?

BACCHUS. Ser du, medan vi här vänta på Ulla, behöfva
vi en spiritus rector, eller hur? Och för att värdigt 
mottaga den nordiska skönheten, fordras ett nobelt och 
hyggligt värdshus. Välan! i kraft af min gudamagt, genom
detta vidrörande, bjuder och befaller jag dig, sten, att 
förvandla dig uti en gyllene byggnad! -- Ett, tu, tre, hokus
pokus cirkumfilisnut!

<i>En byggnad uppreser sig ur jorden.</i>

APOLLO. I stöd af min magi och gudaförmåga uppväcker 
jag dig, Mutter på Rostock, å nyo till lif, lefverne,
kopparhy och karskhet, att regnera, bebo och styra detta
värdshus!

<i>Knäpper på sin lyra.</i>

<tab>Vak upp madam,
<tab>Ur mullens dam!
<tab>Jord, skänk henne kropp;
<tab>Eld, gif henne blodets lopp;
<tab>Luft, i lungan blås in;
<tab>Sol, måla dess skinn,
<tab>Sprid i dess öga din glans.
<tab>Malörtens krans
<tab>Pricke dess kind;
<tab>Bölja gör henne trind
<tab>Kring barm och länd,
Att hon som Mutter på Rostock blir hyllad och känd.


MARS.

<tab>Och jag en stämma åt henne ger,
<tab>Så stark som sextusen och ännu mer;
<tab>Dertill en hand, som örfila kan
<tab>Och uti kragen kan ta sin man.


BACCHUS.

<tab>Och jag förärar allt tillbehör
<tab>Af punsch och bischoff och fin likör.


ALLA.

<tab>Mutter, stig upp!

<i>Man hör ett bullrande i jorden, slutligen uppstiger hon livs lefvande.</i>


BACCHUS. Friskt, Mutter, fram med glas och buteljer!

<i>Rop från flere håll på ön:</i> Ulla Vinblad kommer!

MARS. Se, så, för attan skock millioner!
	
BACCHUS. Vänta, jag är strax färdig!
	
MUTTER PÅ ROSTOCK. Herrarne äro så goda och liqvidera.

MARS. Drag för tusan, käring! Vet du intet, vi äro
gudar! -- Ser du kraschan på bröstet?
<i>Rop från alla håll:</i> Ulla nalkas!

<i>Apollo, Mars och Bacchus ila till stranden, som dr full af 
åskådare. En haie af tärnor, anförd af Gracerna, står på en
kulle. Charen, hvari Ulla och Kupido färdas, nedsänker sig.
Ulla stiger ur, Bacchus hastar att taga henne i hand och
föra henne upp mot värdshuset.</i>


SÅNG AF TÄRNORNA.

Välkommen hit till Pafos' strand,
Att öka nöjets tropp!
Här lågar ständigt Fröjas brand,
Väckt utaf ljufsta hopp.
Här vissnar aldrig rosens knopp,
Här fängsla inga tvångets band,
Här lifvar helsan hvarje kropp.
Till nöjen lägger man sig ner;
På nytt när morgonsolen ler,
Till ljufsta fröjd man stiger opp.


BACCHUS.

Kusiner, systrar, medan nu
Vi Ulla här ibland oss se,
Jag tror, till krogs vi oss bege,
En styrkedryck behöfves ju?
Lägg, Astrild, nu din vinge bort,
Er resa varit svår och lång.
I luften är det satans torrt,
Ej törsten släcks af vindens sång
Och molnens dugg. Se här i dal'n,
Der Mutter står med gula sjal'n,
Ett hus, ett herrligt hus man ser,
Som oss på nytt all styrka ger.
Kom, kom, vi vilja dit gå in
Och tömma Cyperns bästa vin,
Och krogen Ulla heta skall.
Båd' natt och dag
Må drufvor utaf hundra slag
Der rinna i sitt svall.

APOLLO.

Och jag skall stämma an en drill!

MARS.

Och jag rangera en kadrill!


GRACERNA.

Och vi till Venus gå,
Att lof af henne få!

BACCHUS.

Tag henne med inunder arm!

KUPIDO.

Och jag skall elda hvarje barm.

ULLA.

<tab>Som på en lind
<tab>Af fröjd hvart blad
<tab>För vestans vind
<tab>Sig rör; så glad
<tab>Jag nu här står,
<tab>Och hjertat slår
<tab>Utaf begär.
<tab>Haf, Venus, tack
<tab>Jag tror -- ack! ack!
<tab>Jag re'n är kär.

<i>Himmelen mulnar, åskan börjar dundra. Alla ila till värdshuset.
En blixt framljungar.</i>

EN RÖST UR SKYN. Bacchus! hur blef det med mitt snus?

BACCHUS. Aj, jag är förlorad! håll, guffar deroppe!
Strax! strax! -- Hvar fan har jag snuset? Håll, guffar!
Strax! strax! Ack, jag olycklige ost!

RÖSTEN UR SKYN. Hvar är snuset, kanalje?

BACCHUS. Strax, Jupiter, store! Strax, på stund, på
stund! Hälften Dimanders och karott! För sju tusan! Strax,
strax!

APOLLO. Se, här ligger det!

BACCHUS. Jag har det i hand. Se här, söta pappa lilla!

<i>Åskan tystnar. En sky nedsönker ssq och upptager snuset.</i>

RÖSTEN UR SKYN. Tjas! tjas!

<i>Alla på värdshustrappan buga sig och ropa:</i> »Prosit!»

<b>FRITJOF OCH INGEBORG

   ELLER

MIDSOMMARSHELGEN.</b>

1. SPÖKET.

Ung Fritjof ligger på bädd af dun
Inunder ett täcke af rutigt kattun.
Bredvid på kommodens stadiga klaff
Ljusstake prunka och vattenkaraff.
Mer trygg än en konung i gyllene slott,
På kudden han sofver så mjukt och godt.

Och fullmånen ger ett förbleknande sken,
Ty midsommarsafton var inne re'n,
Då morgon och afton sig blanda i hop,
Som porter och öl i ett omrördt stop.
Men slaguret dundrar i tornet tolf,
Då står der ett långt, långt spöke på golf.

I kappa, så tunn som ett fladdrande flor,
Det står der och ruskar uppå sig och glor.
De uppnästa tofflorna knarra förstämdt,
Som eldkol i pannan gå ögonen jemt.
»I morgon blir skurning,» så ryter det vildt,
»Se der, hvilka fläckar på golfvet ni spilt!»

Ung Fritjof upp utur sömnen far,
Sin gamla hushållerska för sig han har.
»Hur dags?» -- Klockan fyra. -- »Så tidigt! o, ve!» --
Men så är min vilja och prompt den skall ske. --
»Nå nå! jag åt landet begifver mig då
Precis klockan fyra i morgon? Låt gå!»

Nu spöket helt långsamt sig makar till dörr
Och skrider så saktelig trappan utför.
Men icke fick Fritjof i ögat en blund.
Dock snart nalkas morgonens ljusnande stund.
I plaggen han kastar sig lustigt och fort
Och står, innan fyra var ringd, utom port.



2. UTFLYGTEN.

<tab>Ljufligt spela
<tab>Sommarns muntra vindar,
<tab>Svalka dela
<tab>Åt de höga lindar.
Ung Fritjof vaggar i gungande chäs
Och hjulen trilla i böljande gräs.
Hans hjerta klappar så friskt och ungt
Och ögat som skogskällans spegel är lugnt.

<tab>Foglar qvittra
<tab>I de täta grenar.
<tab>Böljor glittra
<tab>Mellan strandens stenar.
Ung Fritjof tager fram pung och stål
Och stoppar sin pipa i rågadt mål.
De ljusblåa hvirflar ur locket gå opp
Och sprida sin vällukt med vindarnes lopp.

<tab>An på väfven
<tab>Morgondaggen glimmar.
<tab>Uti säfven
<tab>Ankan tungrodd simmar.
Ung Fritjof öppnar sitt snöhvita krås
Och hviskar till vestan: »Nu hurtigt blås!
Till <i>Torpet</i>, det gamla, jag styrer min färd,
Der vill jag passera min midsommars verld.»

<tab>Sparfven plockar
<tan>Korn ur öppna logen.
<tab>Dufvan lockar
<tab>På sin hälft i skogen.
Ung Fritjof trallar: »Lycksalig den själ,
Som unnas att taga af staden farväl,
Ger alla Sibyllor åt hin och hans mor
Och skådar, hur landsbygden nu står i flor!»

<tab>Rågen dammar,
<tab>Gulddoft kring sig strör.
<tab>Solen högröd flammar.
<tab>Surr af bin man hör.
Ung Fritjof blickar kring sjö och vik
Och tycker sig fara till himmelrik.
»Så skura, ditt ledaste troll, bäst du vill,
Jag hör dig ej mer än hin håle till.»

<tab>Nu vid målet
<tab>Är han. Pipa, pung
<tab>Jemte stålet
<tab>Göms, och vig och ung
Ur chäsen han hoppar liksom en amour
Och spänner så fålen från seldonen ur.
Då klingar från trappan en rosenemund:
»Välkommen hit till oss i grönskande lund!»
3. TORPET.

Det ligger ett torp ej långt från den tull,
Der rospiggen kuskar sin färd,
Att nykter till staden, men derifrån lull
Passera sin dammiga verld.
Små foglar der sjunga i skogens tjäll
Från arla om morgon till senaste qväll
Och göra vandraren lycklig och säll.

En vik bespeglar den tjusande nejd
Med vågor som trösklar små.
Ej nordan de bjuda till brottande fejd,
Blott vestan får dansa derpå.
En träbelagd bro öfver vattnet står opp;
Hon hvälfver bland vassen sitt bugtiga lopp.
Deröfver går trafvarn i hurtigt galopp.

På planen sig reser en skuggande ek
Se'n Carlarnes lysande dar.
I kronan ringdufvorna hålla sitt smek
Trots höken, som ofvanför far.
Men borta vid torpets rödfärgade knut
En skylt, med en bägare mellan två spjut,
Sig sträcker i blånande luftrymden ut.

Från trädgården hemtar man dill och spenat,
Persilja och sallat, med mer,
Ur sjöviken rudor på glänsande fat,
Och skogsbacken smultronbär ger.
Mjölkflickor på stigarne sjungande gå,
Lättfotade rådjur bak buskarne stå
Och orrarne muntert i björkarne slå.

Och träder man in i det trefliga tjäll,
Med gammaldags prydnad beklädt,
Man känner sig strax så belåten och säll
Och andas mångdubbelt så lätt.
Löfkransar kring väggarne hänga i rad,
I fönstren blomkrukorna göra parad
Och tiljorna smyckas af elggräsets blad.

Här midt uti blommande lönnars famn
Ung Fritjof glädtigt sin bostad tar,
Och <i>Fiskartorpet</i> är ställets namn,
Der bodde fordom den elfte KARL.
Här stundom Ulla sin middag tog
Och nickande stod uti fönstret och log,
Då Fredman sin lyra i gröngräset slog.


4. HUSHÅLLERSKAN.

Nu är på tid att orda,
Hur hushållerskan såg ut.
Man talar om förgjorda
Och slikt hin ondes krut.
Men hon var bland de värsta
Trollpackor verlden sett,
Dertill ej bland de smärsta,
Som uti kök vändt spett.

Som släggor hennes händer,
Hvar arm som släggans skaft.
Kolsvarta hennes tänder,
Men munnen full af kraft.
Liksom en dörr det smälde,
När läpp mot läpp sig slog.
Halföppen jemt han gnälde
Och som en smedsbälg drog.

Som skägg på grenar hängde
Dess ögonbryn så barskt.
Lik ugglans blicken blängde
Och såg sig kring så hvasst.
Och barmen, himlens makter!
Hvar den väl stod att nå
Med sina brutna schakter,
Ej lätt var att förstå.

Som i en lerlår stampen
Till murbruk, hvarje fot.
Styf såsom åkarkampen
Dess hals att hålla mot.
En röst som tallriksskrällar,
När man dem slår i kras.
Som tvenne skrofvelhällar
Kindbågarne en face.

Hon Fritjof från hans vagga
Har allt igenom följt,
I skolan vid hans plagga,
Hans lexa och hans flöjt.
Med honom till Upsala
Hon for från Liljenhill
Att hans potates skala
Och ölost laga till.

Hon var hans allt i alla,
Men främst den toffel, som
Grossmägtig vet befalla,
Trots alla men och om.
Det enda var hans kassa,
Den kom hon aldrig åt.
Han sjelf fick med den stassa.
Hon var hans undersåt.

Den arme, stackars fången,
I slika hårda band,
Hardt när för första gången
Är nu på egen hand.
Men lemnom unge knapen,
Som gjort så god reträtt!
Och er dess mer begapen
I detta mitt porträtt!


5. INGEBORG.

När länge man trampat i lera
Och vadat i stoftet till knäs,
Dess högre det plägar charmera
Få gå på det dunmjuka gräs.
Till detta från leran vi komma,
Då vi till betraktelse-text
Utkora den täckaste blomma,
Som nånsin i norden har växt.

På Fiskaretorpet hon bodde,
Af <i>Ingeborg</i> namnet hon bar.
Den allmänna tanken så trodde,
Att Mars var dess verkliga far;
Om den, som på Ladugårdsgärde'
Med skrällande vagnarne kör,
Vi lemna derhän i sitt värde,
Och icke till saken det hör.

Ej Djurgårdens lustparker ega
En björk, man må se öfver allt,
Som jemgod i växten kan väga
Med Ingeborgs smärta gestalt.
Af liljan tag snarare stängeln
Och jemför; det blifver dervid,
Den fina och smidiga engeln
Går segrande ut ur sin strid.

Må trädgårdsföreningen skryta
Med blommor af täckaste glans,
Mot dem ej en enda vi byta
Af Ingeborgs rosenekrans.
De förra högst blomstra en vecka,
En månad, tör hända, och två;
Men rosorna uppå vår flicka
I åratals skiften bestå.

Fritt svanen i Haga må prunka
Med snödrifvans lysande charme,
I hvithet han efter får lunka
För Ingeborgs bländande barm.
Inunder det täcket man tyckte,
Att Amor smått andande låg
Och örngåtten tryckte och tryckte
Med fiken och sprittande håg.

Och munnen? En halföppen blomma,
Som tyckes än hviska så smått:
»Säg, vill du hit upp till mig komma?»
Än; »kom ej, jag jagar dig bort.»
Och gången? På rosornas kalkar
Ej vestan bär lättare fot,
Än Ingeborg, då hon framhalkar
Att bollen i flykten ta mot.

Bekant var den ringaste planta,
Hvar buske med henne i lund,
Och skatan, som jemt vill bakdanta,
Vid anblicken teg uppå stund.
Ej sällan man vågen såg stadna,
Då syn hon på Ingeborg fick
Och såg hennes höghvälfda panna,
Dess rosenemun och dess blick.

Så olik de skrufvade byster,
Som teckna det qvinliga kön,
Hon var, kanske något för yster;
Men deruti äfven rätt skön.
De småspratt, hon plägade göra,
Förargade ingen, tvärtom
Då hviskades i hennes öra:
»Din fjolla! o, gör detta om!»

Hvad hon kan förmå uti sången
Framföre en drillande trast,
Vi lemna å sido för gången,
Och dermed är ej någon hast.
Är läsarn, som auktorn, blifven
I denna vår Ingeborg kär,
Förgäfves är icke då skrifven
Den visa, som diktades här.


6. DEN NYA GARNISONEN.

Nu saken bestack sig omtrent på det viset,
Att Fiskaretorpets <i>Högtärade Mor</i>
Just midsommarsaftonen skulle få priset,
För det att från liten hon vuxit till stor;
Hoc est, hennes födejsedag var nu inne,
Och Ingeborg ville, sin mamma till fröjd,
Af denna högtidliga stund ge ett minne,
Som jagade sprittande glädjen i höjd.

Än satt också öster uti hennes öga
Och sken som en sol, i sin morgondrägt klädd;
Ty liksom ung Fritjof det fattades föga,
Att hon ock var stigen så tidigt ur bädd.
De nyspruckna kindernas rosor allt mera
Vid kyss utaf vindarne vaknade opp
Och började midsommarshärligt florera
Till fullaste blom, från att vara i knopp.

Och medan än mutter i dunbädden blunda'
Och ref efter drömmar i nacke och barm,
Gick Ingeborg salen behändigt att runda
Och sira med blommors förtjusande charme.
Ej Upsala bär på Parnassen så många
Af lager, som kransar här knötos i ring,
Afprutande dervid den ljufliga ånga,
De söta huldinnorna spridde omkring.

Löfkronor från taket högst näpet nedhängde
Med levkojan, liljan, tulpan och violn.
När dörren man öppnade, på sig de svängde,
Som brudkronor hoppa för brölloppsfioln.
Nytt vatten med saffran och frö i sin låda
Hvar steglitsa fått, och den smekande hund
Förglömde båd' flugstygn och hetta och klåda,
Ty makligt bland stekben han lagt sig i rund.

Nu är till att märka, att Ingeborg ensam
Ej styrde och stälde i detta besvär.
Nej, vi med Valerius tro, en gemensam
Och systerlig åtgärd den rättaste är.
Fem hvitklädda flickor, fem sinnen hon hade
Till hjelpreda fått, på den festliga dag;
Det sjette var hon,, som finbildadt nedlade
Sin känsla, att ordna det helas behag.

Och planen var denna: när mutter uppstigit
Och fem gånger sträckt sig mot sängtaket opp
Och alla skänkjungfrurna handkyst och nigit
Och gumman utlunkat att få sig en kopp,
Då skulle i salen med sablar inkomma,
Och i uniformer från topp och till tå,
En trupp militärer i ungdomens blomma
Och göra för mutter ett stolt "gevär å".

Och af <i>Garnisonen den nya</i> han skulle
Få heder och namn, efter operans pjes.
Men liksom ett styre behöfs för en julle
Och betsel för springarn, som drager sin chäs,
Så tarfvades här ock en chef; så att säga,
En rask kommendant för det qvinliga mod.
Hur passligt då kom att i Fritjof ega
En sådan, som rätt sig på saken förstod.

Och derför han flux in i lokan blef dragen,
Samt till och med höglärd i dagens mystère.
Hur lär man ej flinkt, då af täcka behagen
Sin visdom från purprade läppar man bär!
Derjemte så fogade lyckan, att drägter
Ej fattades, röda och gula och blå.
Så voro för stunden de glada projekter,
Som skulle med snarast sin verklighet nå.

Hur härmed nu tillgick, skall framdeles visas;
Allt nog, det går för sig i djupaste frid.
Här blott med proëmiuin läsarn bespisas,
Det öfriga kommer, vill Gud, i sin tid.
Vi stänga till dörren, der damerna klädas,
Att blifva små fänrikar uti minut,
Och deråt hjertinnerligt fröjdas och glädas,
Den stunden de träda ur kammaren ut.



7.


SKUR- och RENTVAGNINGS-SCEN.

Emellertid i Fritjofs hem det var
<tab>Ett braskande
<tab>Och traskande
<tab>Och slaskande
<tab>Och strömmande
<tab>Och baljuttömmande,
Som ej sin like egt se'n fader Noachs dar.
<tab>Hjelpkärngar huka,
<tab>Tungorna bruka
<tab>Flitigt och jemt;
Se'n först vår hushållerska rigtigt dem stämt.
<tab>Borden de flytta,
<tab>Sofforna jemka,
<tab>Pallarne dränka
<tab>I bytta och så.
<tab>Somliga lytta,
<tab>Flerparten halta
<tab>Stulta och palta
Och med skurtvagorna hurtigt gå på.
<tab>Allting nu glättas,
<tab>Fejas och bonas,
<tab>Ingenting skonas,
Att uti vattnet sin rentvagning få.
<tab>Husets all afvel
<tab>Blaskas och tvättas,
Hundar och kattor och siskor också.
<tab>Fönstren på gafvel
<tab>Vidöppna ställas,
<tab>Hakarne fällas,
På det att vinden fritt spela der må.
<tab>Råtta och mus
<tab>Flykta ur hus.
Flugan, som primade nyss i gemaket,
Frälsar sig lyckligen högst upp i taket.
<tab>Mat icke felas,
<tab>Spisöl utdelas,
Såpa, disktrasor och skursand med mer.
<tab>Opp och ner
Hushållerskan vandrar,
<tab>Synar och ser,
<tab>Rosar och klandrar,
Mellanåt snusar och ler.
<tab>Mattorna piskas;
<tab>Dammas och viskas;
Tu par af slaget d arma man ger.
<tab>Så huseras
<tab>Och regeras
Allt hvad med arm och med hand man förmår,
Till dess att solen mot nedgången står.




8.

FRITJOF RITAR MUSTASCHER PÅ INGEBORG.


<tab>INGEBORG.
Söta Fritjof lilla,
Rita mig muntascher;
Men gör icke illa
Åt min mun, jag ber.

<tab>FRITJOF.
Täckaste bland gracer!
Jag är genast färdig,
Vore jag blott värdig
Sådan gunst af er.

<tab>FRITJOF.
Lappri uti gunsten,
Den är alltför ringa,
Flyger bort som dunsten
Inom en sekund.
<tab>FRITJOF.
Låt mig då betinga
Först ett ljus, mitt hjerta!
Se'n en kork, att svärta
Eder rosenmund.

<tab>INGEBORG
Hu! jag redan fryser.
Sådant ett spektakel!
Hela kroppen ryser,
Att så sotad bli.

<tab>FRITJOF.
Huldaste orakel!
Det är icke farligt.
Allt går till så varligt.
Ni skall strax det si.

<tab>INGEBORG.
Men om icke svärtan
Se'n går bort; o himmel!
Omkring mun hvad grimmel
Står då icke qvar.

<tab>FRITJOF.
Sätt sig, lilla snärtan!
En soldat skall vara
Modig i all fara,
Stå sig som en karl.

Hvad om svart må gälla,
Utan sand och tvaga
Jag förstår det taga
Uti blinken bort.

<tab>INGEBORG
Nå, så låt det smälla,
Fast det kostar på mig!
Fritjof, söta snälla,
Gör blott pinan kort!

<tab>FRITJOF.
En sekund och tro mig,
Allt är expedieradt,
Grundadt och schatteradt,
Blott ni stilla är.

Ett och tu -- i draget
Ha vi der den ena,
Nu blott steget taget
Vensteråt -- så der.

Ha! det blef rätt ståtligt,
Nu vi dem förena,
Vrid ej så gudsnådligt
På er läpp, ma chère!

Bravo! skick och regel,
Allt i akt är taget,
Konstnärsmässigt draget,
Som det vore prent.

Hit nu med en spegel!
Säg, mitt hjerta lilla,
Klär det er så illa?

<tab>INGEBORG.
Det är exeellent!

<tab>FRITJOF.
Lönen då, för pocker,
Ej vi må förgäta!
Söta, lilla socker,
Blott en enda kyss!
<tab>INGEBORG.
Fy! mig så förträta,
Dock som krigsbuss blir det,
Bara ingen ser det!
Fritjof aj!

<tab>FRITJOF.
Tyst! Tyst!



9.

MOR PÅ FISKARTORPET.

Nu är tid att ila med Pegasen
I galopp till Fiskartorpets mor.
Hon bland qvinnor var, hvad höge Asen
Ibland Valhalls gudar är, den starke Tor.

Skänken, der hon satt, var dundervagnen,
Hvarifrån det blixtrade och slog.
Alla kjortlar, som för stormen agnen,
Flydde, då hon ögonbrynen sammandrog.

Och knytnäfven Mjolner var, den grofva,
Hvarmed månget hull hon märken gaf.
Den, en gång fått denna hammar profva,
Säkert egde all sin lefvad nog deraf.

Ställets nymfer hennes bockar voro
Eller hellre getter, dem hon drap hvar qväll;
Men som åter hvarje morgon foro
Lika karska upp på två utur sin fäll.

Nu var gumman klädd och silkessjalen
Kastad öfver axeln helt legèrt.
Pustande hon utsteg uti salen
Att sitt morgonkaffe hemta, dyrt och kärt.

Uti början ler hon smått och undrar
Åt det prydligt städade i allt,
Strax derpå hon mumlar till och dundrar:
»Hvar är morgonkaffet, som jag hit befalt?»

Ingen käft hon skönjer, intet prassel
Hörs af någon fot, hvarthän hon lyss.
»Hvad är det för skockgranater trassel?»
Röt hon till i vreden, som en äkta ryss.

I klocksträngen griper hon och ringer,
Och det ringde, ringde som till domens dag.
Trots allt pingel ingen kjortel springer,
Ingen hand i något dörrlås fattar tag.

Då, som Tor, hon knöt kring sig sitt bälte,
Spisel-förklädt, hämdens sinnebild,
Och en eld ur hennes ögon välte,
Lik utur Vesuv en lavaström, så vild.

Tredje gången fattar hon i strängen.
Han sprang af och sprattlade i hand.
Men hvad syn! Nu dörrn slås upp i flängen,
Sex krigsbussar stå på tiljans blanka rand.

Och dem anför stolt en smidig hjelte.
Vid hans tillrop skyldras flinkt gevär.
Gumman häpen sätter hand i bälte,
Ropar storögd: »Hvad i Guds namn är det här?»
Hjelten svarar: »Som af almanackan
»Vi försport, att ni är född i dag,
»Ha vi skyndsamt kastat af oss jackan
»Att i full mundering kläda om vårt jag.»

»Ni vår kära fånge är för dagen,
»Dock skall fångenskapen ej bli svår;
»Ty er vakt är ungdom med behagen,
»Och er tjänare, den framför er här står.»

»Med små täcka kedjor vi er binda,
»Sommarns rosesbojor, denna stund,
»Kring er panna blomsterkransar linda
»Och er bjuda se'n att följa till vår lund.»

Till en rigtig majstång gumman kläddes;
Öfversållad utaf rosors fagra prakt.
Sjelf deråt hon innerligen gläddes,
Log så hjertlig åt sin granna hedersvakt.

Och så bar det af med fröjd oth gamman
Till en grönklädd kulle, vid hvars fot
Stod en löfsal, der de allesamman
Togo mor på torpet jublande emot.


10.

FESTEN.

Festen begynte med styckeskott nio.
Bergen genskallade blixtarnes knall.
Derpå en högtidssång sjöngs af en trio
På melodin: <i>»När i brudsäng jag skall.»</i>
Hvilken den skrifvit, man visste ej noga;
Men han bestäld uti skriftbyrån var.
Auktorn ej illa förstått till att foga
Ämnet till saken, som dagen frambar.

Mor härvid skrattade, klappade händer,
Och se'n en hvar uppå kinden hon smekt,
Strök hon på Ingeborgs medja och länder,
Rigtigt förbluffad se flickan som knekt.
»Kors! åh mustascher har äfven den ungen!»
Sade hon skalkaktigt under en kyss.
»Ej jag det trodde, när der uti dungen
Jag för dig trallade: vysseri vyss.»

Nu presenterad blef Fritjof äfven.
Gumman förnöjd såg på krigsbussen opp,
Grep så hans hand med en kraft uti näfven,
Att han dervid ropte, knekande: »stopp!»
Så bars fram kanna och gräddskål och koppar;
Kopparne fyldes till yttersta rand.
Fritjof sin pipa i maklighet stoppar,
Ingeborg släpar sin sabel i sand.

Ställets uppasserskor framgå och niga,
Kyssa matmodern med bäfvan på kjol,
Under det högre och högre sågs stiga
Sällskapets fröjd med den rullande sol.
11.

MIDSOMMARAFTONEN.


Ros och lilja vid hvarandra
Ofta stå uti det gröna.
Hvem är skönast bland de sköna?
Hvem vill prisa? Hvem vill klandra?
Rosen är för sommarn satt,
Liljans glans för vinterns natt.

Då den enas rosenlockar
Täcka himmelen och jorden,
Grant den andra öfver norden
Drager sina stjerneflockar.
Båda hulda på sitt vis,
Rosen har i qväll vårt pris.

Ja, hur skön midsommarsqvällen,
Då han står i brudgumsskruden
Bredvid solen, himlabruden!
Festet höjer blåa pellen,
Trasten sjunger från sitt tjäll:
»Hell dig, vackra brudpar, hell!»

Glans och fägring öfver vatten,
Öfver skog och mark och kullar,
Der midsommarsoln framrullar,
Och är vaken hela natten.
Nå, nå, brölloppsnattens stund
Tål ej någon Joga-Blund.
Blomman, förr med slutna knoppar
Rädd för kylan, kan man tänka,
Hufvu't sänkt som på en enka,
Nu, i fröjd af daggens droppar,
Lyfter kalken natten om,
Hviskande: »kom fjäril, kom!»

När i dungar, lika ljusa
Under natten som på dagen,
Skönhet färdas med behagen,
Utaf dufvospannet dragen,
Och de milda vindar krusa
Med sin lena vinges flägt
Böljans perlbesatta drägt;

Och i linden ännu surrar
Binas aldrig trötta skara,
För att ut på skattning vara,
Och den hela norden burrar
Under spel och lek och sång
För den kransbeprydda stång;

Och med läppar rosenröda
Hesper hela natten talar
Öfver ängar, berg och dalar,
Hur i öster snart skall glöda
Samma purpur om igen,
Som i vester glänser än;

Daggens droppar på hvar blomma
Som juveler härligt blänka,
Och små elfvor sakta komma,
Att i blommans kalkar sänka
Sin af eter spunna kropp,
Att guldperlor hemta opp;
O! hvem må ej deraf tjusas!
Hvilken blick kan liknöjd skåda
All den fröjd, då synes råda,
Allt det lif, som deraf rusas.
Sjelfva ålderdomens snö
Smälter bort i vårens tö.

Är då kärlek med i laget
Och sin bild på duken målar;
Då fullfärdig uti draget
Dubbelt skön vår tafla strålar.
O! en lek af kyss på kyss
Under sommarnattens vyss!

Drömmar då med blomsterbojor,
Suckar, tårar, dyra eder
Stiga ifrån fästet neder
In i slott och in i kojor.
I sin drömda tjusningsskrud
Allt står brudgum då och brud.

Rosenhäcken vet då mycke';
Silfverkällan i sin spegel
Bär af kärleksblickar pregel;
Tufvan, Amors mästerstycke,
Mången hemlighet då hör,
Som i gräset sakta dör.

Sådan är midsommarsqvällen,
Då han strålar öfver norden.
Ej dess like finns på jorden,
Sökte man än tusen ställen.
Derför du, midsommarsqväll,
Nordens prydnad, hell dig, hell!
12.

FRITJOF OCH INGEBORG PÅ PROMENAD.

<tab>FRITJOF.

Då vi äro krigskamrater,
Låt oss jemväl blifva du,
På vårt duskap, min konfrater,
Äfven kyssas vackert nu!
Se, hur under solens lutning
Emot vesterns klara rund
Allt blott andas kyssens njutning,
Allting tryckes mund mot mund.

<tab>INGEBORG.

Ej en fänrik det må höfvas
Med sin förman blifva bror,
Dermed än en tid må töfvas,
Äran är mig alltför stor.
Kan ske farbror, morbror eller
Något dylikt hvad som helst.
Här som uti allting gäller,
Gamlen är och blifver äldst.

<tab>FRITJOF.

O, hvad oförstånd af blygsel
Jemte sipphet på en gång!
Vet du ej, hvad gruflig drygsel
Broderskyssen tar i fång!
Jord och himlar i ett sköte
Slutas, fastän skilda nyss,
Då hvar annan gå till möte
Tvenne läppar i en kyss.

<tab>INGEBORG.

Står det så i reglemente',
Jag visst ej förvägra vill;
Men, så länge än jag tjente,
Aldrig dylikt jag hört till.
Tvärt om bör man största aktning
Ge sin chef och det med skäl,
När man tager i betraktning,
Att han har så högt befäl.

<tab>FRITJOF.

Visst, då han bär uniformen,
Chefen aktning fordra bör,
Och då bjuder äfven normen,
Att han eger strängt gehör;
Men civilt är ingen fara
Och så här på tu man hand
Att med kommendanten para
Broderskyss och vördnadsband.

<tab>INGEBORG.

Lika söker alltid lika,
Högt med lågt ej sämjas kan;
Ek med grässtrå sammanspika,
Tro, min chef, det går ej an.
Fänrik kysse fänriksmunnen
Och soldaten sin kamrats,
Rigtig, tror jag, är befunnen
Denna gamla, goda sats.

<tab>FRITJOF.

Prata snack! Se, der i vester
Ditåt emot himlens bryn,
Huru solen kyssar fäster
På den täcka aftonskyn.
Vid hvar kyssning högre glöder
Lilla läppens purpurglans.
Topp, som de må vi bli bröder!
O, en kyss går som en dans!

<tab>INGEBORG.

Ja, men medan de förspilla
Uti kyssar qvällens stund,
Skyn till slut mår ganska illa
Om sin lilla purpurmund.
Snart förblekna läppens vårar
Liksom bladen på en ros.
Skyn försmälter uti tårar,
När dess sol har flytt sin kos.

<tab>FRITJOF.

Föddes rosen för att vara
Evigt lika ung och skön?
Blef hon gjord att läppen spara
För en kyss vid fjärilns bön?
Just deri allt skönt sig döljer,
Att det blott en tid består.
Liksom skuggan kroppen följer,
Sakna'n bredvid nöjet går.

<tab>INGEBORG.

Men se, soln sig redan gömmer,
Snart tapto i lägret slås.
Tänk, om man för prat sig glömmer
Och arrest derför bestås!
Hu! jag fryser, hu! jag ryser,
Som för stormen vikens svan,
När jag tänker, kanske hyser
Cellen mig med morgonda'n.
<tab>FRITJOF.

Hvad! du vill då ej hörsamma,
Det din chef befalla må!
Nå, så tag mig den, anamma,
Du civilarrest skall få.
Fem och tjugu kyssar genast,
Minns, det är midsommarsqväll!
Detta innan qvarten senast,
Eller också vankas smäll.


13.

HUSHÅLLERSKAN OCH MJÖLKFLICKAN.

<tab>Med förmyndarblick
<tab>Hushållerskan gick
I glattade salen än upp och än neder.
<tab>»Kuriöst, när som jag
<tab>»Allt ställer i lag
»Och midsommarsgröten i spisen bereder
<tab>»Och piskar och slår
<tab>»Och fejar och tvår
»Och dammar hvar klut, så att dermed är heder,
<tab>»Så vill den munsjör
<tab>»Ej lemna gehör
»Och komma till bonade hemmet till baka,
<tab>»Af gröten få del
<tab>»Med sött och kanel
»Och derpå få mumsa min kostliga kaka.
<tab>»Nå! nå! han skall se,
<tab>»Att jag, ett tu tre,
»Med honom skall rigtigt på allvar kattraka.
<tab>»Så för sitt besvär
<tab>All tacken då är,
»Att man får gå ensam om natten och vaka!

<tab>»Jag undrar för visst,
<tab>»Ty just som med list
»Han smög sig i morse så sakta ur sängen,
<tab>»Hvar han håller hus?
<tab>»Kanske uti sus
»Och svirr han nu lefver med flickor i svängen.
<tab>»Men vänta, pass på!
<tab>»Ej fnask skall han få
»Af kaka och gröt för de surrande gängen,
<tab>»Han kastat sig i.
<tab>»Det skall han få si,
»Sa visst som jag kallas mamsell Margareta.
<tab>»Nej, vatten och sill
<tab>»Och skrubbor dertill
»Skall	bli, gunstig junker, all kost, må han veta!
<tab>»En annan gång lär,
<tab>»Att icke det är
»Så rådligt Margreta till vredesmod reta;
<tab>»Ty än står vid magt,
<tab>»Hvad ordspråket sagt:
»Förgäfves det är emot strömmen att streta.»

<tab>Med förmyndarblick
<tab>Så brummande gick
Margreta än upp och än neder i salen.
<tab>Sig solen allt mer
<tab>Mot vester beger
Att slutligen sjunka i purprade dalen,
<tab>Som ståtligt är klädd
<tab>I guldskyars bädd,
Der strålarne ligga i slumrande dvalen.
<tab>Re'n kärrornas dån,
<tab>Än till och ifrån,
Allt mera försvann uppå gator, i gränder.
<tab>Det tystare blef
<tab>Och svalan beskref
Sin färd emot hemmet bland skyarnes ränder.
<tab>Sluproddarens båt
<tab>Med löfverk och ståt
Sköt sakta sin färd inåt Mälarens stränder
<tab>Vid munkbron allen'
<tab>Mång' hundrade ben
Än tassade kring ibland vänner och fränder.

<tab>Nu hördes ett knack.
<tab>I Greta det klack.
Hon öppnade dörren, men Fritjof ej var'et.
<tab>Mjölkflickan det var,
<tab>Som qvällsmjölken bar.
Den togs och slogs ur i det vanliga karet.
<tab>»Hvad nytt, kära du?»
<tab>»Jag vet ej, min fru,
Mamsell vill jag säga. På landet man har'et
<tab>Så stillsamt i allt
<tab>Förutan allt rallt,
Som Stockholm för dagen jemt har att berätta.» --
<tab>»Nå, säg då blott ett:
<tab>»Har Fritjof du sett?
»Se här är en stol, du på den kan dig sätta.» --
<tab>»Herr Fritjof? Min själ!
<tab>Det vet jag nog väl.
I morse han gick i plymager att sprätta,
<tab>När tuppen just gol,
<tab>Var grann som en sol
På Fiskaretorpet.» -- »Hvad knäfveln, just detta!» --
<tab>»Sex flickor också
<tab>I gräset sågs gå,
Utstyrda med sablar som lyktnanter alla.»
<tab>»0, jemmer! o, ve!
<tab>»Jag skulle då se
»Min guldgosse så uti snarorna falla!
<tab>»Nå, tror du, han snart
<tab>»Hit ställer sin fart;
»Ty redan ses qvällsskuggan hvifta och svalla?»
<tab>»Min sann! jag det vet.»
<tab>»Husch, hur jag blir het!
»Hvad må jag väl göra att dämpa min plåga?
<tab>»Förbida ännu
<tab>»En stund eller tu?
»O, kanske åt staden han börjat att tåga!
<tab>»Men gör han det spratt
<tab>»Att bli öfver natt
»Från hemmet, jag det vid min näsa vill våga,
<tab>»En sparlakans-lex
<tab>»Precis klockan sex
»Skall blifva på kaffet den skummande råga.».


14.

MIDSOMMARSMORGONBN.

Naturscen.


1.


<tab>FJÄRILN.

Längre i ditt sköte
Fjäriln ej får hvila.
och svalla?»
min nasa vill våga,


skummande råga.»
Natten börjat ila
Undan dagens möte.
Se, det gryr i öster!
Lärkors jubelröster
Fylla rymden opp.
Dagg begynner falla,
Väckta vindar svalla
Öfver björkens topp.

<tab>ROSEN.

O, du får ej fara
Från din älsklingsblomma!
Hvarföre då komma
Och så flyktig vara?
Än ej dagen glimmar
Med de gyllne timmar.
Det är nattens bloss,
Som i öster prålar
Och de väna strålar
Sänder ned till oss.

<tab>FJÄRILN.

Re'n jag hörer ljudet
Utaf gökens stämma,
Grymma morgonbudet,
Som vår fröjd skall hämma.
Uti purpurlågor
Flamma vattnets vågor,
Der nyss skuggan skalf.
Källans spegel rodnar
Och allt mera blånar
Himlens höga hvalf.

<tab>ROSEN.

Börjar så att svalna,
Älskade, din kärlek,
Så ditt bröst att kallna
Mig till sorg och smälek?
Kan så snart du glömma
Alla varma, ömma
Kyssar, jag dig gett,
Suckar, dem jag gjutit,
Allt det smek, du njutit
Och blott natten sett?

<tab>FJÄRILN.

Väl, så låt mig stanna
Ännu några timmar.
Ej det dagens panna
Är, som mot oss glimmar.
Om på kärleksglöden
Följer sjelfva döden,
Hvad gör det, min vän!
Träffe dagens pilar
Detta bröst, som hvilar
Vid ditt hjerta än!

<tab>ROSEN.

O, för all del ila,
Att oss ingen röjer!
Natten gått till hvila,
Dagen facklan höjer,
Lärkan börjat sjunga,
Trädet rör sin tunga,
Himlen purprad står,
Tusen färger spela
Och sin skiftning dela
Grant åt daggens tår.

<tab>FJÄRILN.

O, far väl då, hulda!
Stunden re'n är slagen.
Skall jag mig urskulda?
Skuld dertill är dagen,
Som mig grymt vill skilja
Från min ros, min lilja,
Från min hjertans vän.
Dock, när solen blundar,
Nattens skymning stundar,
Mötas vi igen.



2.

<tab>ASPEN.

Nå, kära syster, du älskliga skata,
Redan så tidigt på morgonen vaken,
Du, som kan snacka om allting och prata,
Orden så lyckligt att lägga förmår,
Säg någon nyhet, om äfven på baken.
Afundsvärd du, som så snabbt kan dig röra,
Skåda och märka och lyssna och höra.
Jag, stackars satan, jag står der jag står.

<tab>SKATAN.

Just något nytt jag ej vet att förtälja
Och icke heller om dylikt jag sköter.
Dock för momangen jag kanske skall välja
Det om två fänrikar på promenad.
Händelsen något på sagoprat stöter,
Aldrig sig vänskapen ömmare bådat.
Skarpare smekningar aldrig jag skådat,
Liksom till brudstol det burit å stad.
Rigtigt tokroligt att se tvenne smärta,
Unga gestalter så pinande kära.
»O, du mitt hjerta! mitt älskade hjerta!»
Klang i hvart tilltal ifrån deras mund.
Ja, det såg ut, som de ämnat förtära
Både med hullet och håret hvarandra.
Nå, nå! den saken är icke att klandra,
Om hon i samtycket eger sin grund.

O, hvad det pustades rigtigt minutligt!
Hvitögat vändes mot höjden ej sällan,
Och, när till jorden det återkom slutligt,
Tårar på tårar då tillrade fram.
Äntli'n de satte sig neder vid källan.
Vips, då den längsta utaf dem och tyngsta
Tog på sitt knä den der minsta och yngsta,
Hviskade ömt! »O, mitt sötaste lam !»

Och om sitt lam band han skönaste kransar,
Vatten ur källans kristallurna öste,
Bjöd det att dricka ur stålbeklädt pansar.
Lammet då drack, att det storkna' dervid.
Derpå med kyssar och famntag man slöste.
Lammet för myggornas närgångna flockar
Sirligt slog ut sina ljusbruna lockar,
Grant de belystes af qvällssolens frid.

Nära vid källranden lammet då bröt sig
Sakta en glöm-mig-ej, nyss uti blomma,
Såg se'n med lamögon milda och fromma
Uppå sin herde och gaf honom den.
Han af förtjusning, oaktadt han snöt sig,
Slog sig för lammet pladask uti backen,
Kyste och knäböjde, ristade nacken,
Suckande: »Det är för mycket, min vän!»
Hördes så prassel ifrån några buskar.
Herden och lammet då genast uppstego,
Båda än bugade ömsom, än nego,
Vandrade derpå längs gångstigen fram.
Bullret var kommet ifrån några kuskar,
Hvilka till vall sina föl hade ridit.
Mera, ty långt in på qvällen det lidit,
Icke jag vet om det bildsköna lam.

Nu jag förmält, hvad jag kunnat upphemta.
Lappri det varit, men på din begäran
Har mig förlänats den skattbara äran
Ärligt förtälja, hvad sjelf jag har hört.
Slut nu för stunden att jollra och skämta,
Ty jag är bjuden till syster som fadder.
Käraste asp, håll nu tyst med mitt sladder,
Annars härnäst blir jag stum som en mört.
              <i>(Skatan flyger sin väg)</i>

<tab>ASPEN.

Go' vänner, lindar, ekar, björkar, hasslar, hören på! En
nyhet, en stor nyhet. Två fänrikar, kyssa lam, kyssa
herde mycket bra. Dricka vatten, falla pladask, söta vän,
hjertans vän! Mycket buller, stiga upp, kuskar, rida vall.
Men tyst dermed! Intet tala om, nästa gång fadder blifva
mört, faslig mört. Derför tyst härmed som muren! Tyst!
15.

<tab>RESAN.



Redan tornväktarnes skyddsgud<footnote>Timmen 
fyra, då nattväkten och tutandet upphöra.</footnote> på bocken
Satt och det frustande solspannet körde.
Han till de tolf ibland kuskarne hörde,
Hvilka gud Febus i tjenst tagit opp.
Än ej så tidigt om morgon på nocken,
Stadigt han höll i de glimmande tömmar,
Medan kring fålarne morgonens drömmar
Flögo som fjärlar i hvirflande lopp.

Just vid den tiden ett dylikt sågs ila
Här ner på jorden så fort det förmådde,
Under den snärt, som i löddret sig tvådde
Rakt utåt <i>Torpet</i> framljungade det.
Seldonen voro väl icke gentila,
Men dock passerliga för den huldinna,
Som vi i hyrvagnen primande finna,
Fritjofs <i>Greta</i>, med mopsen i knät.

Febus till höger och venster i charen
Sållade glittrande blommor kring polen,
Greta sitt Strömbergs på sjalen och kjolen,
Båda fundersamma hvar på sitt sätt:
Febus, som bjuder med gyllne tiaren,
Att det förtretliga solstånd var inne,
Mer ej med plus men ett minus i minne,
Greta att få på sin Fritjof rätt.
Febus, så grann som en påfve i messan,
Då han vår herre i narrkåpa spelar
Och ifrån högkoret aflat utdelar,
Vidt uti rymden sin strålhatt slog ut.
Greta en halmkärfve bar uppå hjessan,
Hvilken, fastän han af törnrosor höljdes,
Köpta i marknaden, envist förföljdes
Så utaf skurlukt, som såpa och lut.

Slutli'n i sigte det grönskande tjället
Framsköt emellan de susande dungar.
Snabbt öfver träbron med Greta det ljungar
Uppföre backen i hurtiga tag.
Snart stannar vagnen på anvista stället,
Mopsen helt varligt på marken man släpper.
Genast han morrar och skäller och gläpper,
Greta kring byggningen gör sina slag.

Allt var så tyst uti gården som muren.
Icke ett fjun uti torpstugan rördes,
Intet af knäpp eller knystande hördes,
Blott af en flagg, hvilken flög af och an,
Onämdt en hörna med ungar i buren,
Hvilka små halsarne kacklande sträckte
Mellan de pinnar, som hönsburen täckte,
Broderligt hackande stundom hvar ann.

Hvad var att göra? Kuraget ej tappa,
Först med försigtighet forska terrängen,
Sedan mot fienden rycka i flängen
Att såsom fånge ung Fritjof få.
Ergo vår Greta smått började klappa,
Derpå att bulta på porten med styrka,
Att åt sitt ego prompt inträde yrka.
Mopsen allt skälde: »friskt, Greta, gå på!»
Slutligen öppnas ett fönster med fråga:
»Hvem är, som bultar?» -- Mamsell Margareta,
Hvilken rest hit att en rymmare leta. --
»Hu! gud bevars!» gafs från fönstret ett svar,
»Skälmar och rymmare, städernas plåga,
Sådane hyste än aldrig vår stuga.» --
Låt bara upp, du din näsvisa fluga,
Annars jag dertill kan sjelf vara karl!

Fönstret slogs till med en smäll, så att rutan
Klang likt en harpa för spelande vinden.
Greta blef eldröd om näsan och kinden. --
»Nå, så fördöme mig! in jag här skall,
stod jag ock stubben och öfverkjoln utan.»
Genast lik horngumsen baklänges drog hon,
Derpå en ansats mot stugporten tog hon
Och den sprang upp, att i låset det gnall.

Nu, se'n man stormningen lyckligt passerat,
Förut som framgarde mopsen anryckte,
Skälde alltjemt och på hufvudet knyckte.
Efter som bakgarde hyrkusken gick.
Lugnast i trots af allt bråk, som grasserat,
Kamparne stodo och njöto den gåfva,
Himlen förlänat att snarka och sofva
Under en sakta och stundelig nick.
16.

DRAMATISKT QVODLIBET.

(Scenen utanför Ingeborgs sofkammare.)


<tab>HUSHÅLLERSKAN.

Låt upp, låt upp, du leda troll,
Som har min Fritjof fängslat
Och gjort, att rigtigt jag fått håll.
Så grufligt jag mig ängslat.
Förförerska! ej en minut
Du längre honom hålleT,
Ty jag skall genast göra slut
På allt ditt fjant och pjoller.

<tab>TYSTNADEN. (innanför).

Han finns ej här, den du har sökt,
Och aldrig här han funnits.
Du med ditt fjäsk ditt håll förökt,
Dermed har intet vunnits.
Vänd om med hyrkusk och kalesch
Till dina gamla gator
Och der ditt pater noster läs
För stadens köksragator.

<tab>HUSHÅLLERSKAN.

Låt upp, låt upp, dn hexerska,
Som tokat bort min herre.
Släpp honom ut, förlederska,
Att här ej går dig värre.
Ty vet, uppsyning ännu finns
För allmän rätt och trefnad.
Du märkas skall, att du det minns,
Och det i all din lefnad.
<tab>TYSTNADEN.

Ej Ingeborg i sömnen stör.
Så godt och skönt hon hvilar.
På kinden drömmen rosor strör
Och munnen himmelskt smilar.
Den ena armen utsträckt är
Uppå den söta engeln.
Hon uti handen ännu bär
Af glöm-mig-icke stängeln.

Den andra hon i halfrnnd lagt.
Lik bågen, då han böjes,
Inunder liljenackens prakt,
Som rik på lockar röjes.
Hur hulda dessa ögonlock,
Som utaf hvilan svalkas!
En enda ej af flugors flock
Näns hennes sofbädd nalkas.

Märk, huru lugnt som källans glas
Dess bröst helt sakta andas.
O, se! hvad mjukhet, glans och grace
I dessa former blandas!
Förledarn sjelf på detta rum,
Så djerf han äfven vore,
Vid denna anblick stode stum
Och blek till baka fore.

<tab>HUSHÅLLERSKAN.

Låt upp, låt upp! jag med mig har
En hyrkusk grof och långer,
Han dörrens spegel sönderslår
Till evig skam och ånger.
Då hela verlden skall få se
Och hela Stockholm veta
Din lefnad i sin styggelse,
Så visst jag nämns Margreta.
<tab>TYSTNADEN.

När oskuld mer ej finner skygd
I denna fridens boning,
Far väl med ära, tro och dygd,
Rättvisa, frid och skoning!
O, ljusets hulda makter! I,
Som tronen upp i runden,
Ack, stigen ned att stå oss bi
I denna bistra stunden!

<tab>MOR PÅ FISKARTORPET.

(Uppträdande.)

Hvad är det för buller och dunk, som jag hör?
Hvem är, som så gräsligt min husfrid förstör?
Det är då ej nog, man om dagen skall vaka,
Man måste för patrask om natten ock vaka.
Holla, du ditt stycke, som dunkar på dörr,
I Fiskaregången jag skådat dig förr!
Fort undan min blick, förr än vreden mig väcker
Och jag dig i ryggbastet väldeligt knäcker.
Uff, har man sett maken till sådant ett troll!
Fort packa dig undan för fannen i våld!

<tab>HUSHÅLLERSKAN.

Tig, käring, och lär dig att hålla din mund!
Promt skaffa mig Fritjof hit uppå stund.
Ni kopplat till samman, jag tydligt det märker.
Aj, aj! hur i sidan det sticker och värker!
Han ej sedan gårdagen synts i sitt hem.
Aj, aj! hur förbråkad jag är i hvar lem!
Upp Ingeborg! skaffa mig in i din kammar,
Jag annars på dörren slår sönder dess ramar.
Det byte, du röfvat och håller än fast,
Jag fordrar till baka och det utan rast.

<tab>Ej längre Fiskartorpets mor 
<tab>Sig kunde hålla stilla.
Hon öppnar sina slutna klor,
Som eld dess ögon trilla.
Hon fräser likt en klockarkatt,
Som sig vid vägg till motvärn satt
Mot pastorns lede Kastor.

Och upp hon flyger lik en örn,
Som sina vingar skakar,
Och sätter Greta mot ett hörn,
Att det i huset brakar.
Men denna var ej heller sen
Att kämpa mot med arm och ben
Så mycket hon förmådde.

I hängd mans hus finns alltid rep.
Så var det med vår Greta.
Hon mindes på ett lyckligt grep,
Som spotta månde heta.
Hon derom läst i något blad
Och blef hjertinnerligen glad
På sådant vis få hämnas.

Ej mutter längre nu fördrog
Att spela med sig lanter.
Hon Greta flux om lifvet tog
Och utför trappans branter
Hon slungade den arma mö,
Som nästan färd var att dö
Af vrede och af skrämsel.

Qch genom fönstret moppe fick
Sin snabba nedfart styra.
En stund förflöt, förr än i skick
Han rigtigt kom på fyra.
Hyrkusken teg och satt' sig opp,
Och derpå flög det i galopp
Till baka hem till staden.
17.

HUSHÅLLERSKANS KLAGAN.

Hvar är den kust, der nu min Fritjof vistas,
Den undangömda plats, der han sitt lif förtär?
Månn' i den trakt, der dagen om uppristas
Gåspennors skära barm till gagnlöst tidsfördrif?
<tab>Ditåt, ditåt
<tab>Vänd hän din stråt
Och tro, att ödet ynnestfullt dig låter
Snart finna den, du saknar och begråter.

Jo, fannen heller! Midsommarsaftonen mot middagen sprang
jag upp i kolleja och frågade: »Har någon sett till unga
herr Fritjof?» -- Förste vaktmästaren runkade på hufvudet
och svarade: »Herr Sekreteraren har icke varit här i dag !»
-- Jag skyndade derifrån, ängslig och bedröfvad, och tänkte:

Du vida rymd, som allting bär i famnen,
I hvilken skrymsla har du stoppat Fritjof ner?
Kan ske han spånslår nu vid Munkbrohamnen
Och på majstängerna och vackra flickor ser.
<tab>Ditåt, ditåt
<tab>Vänd hän din stråt
Och tro, att ödet ynuestfullt dig låter
Snart finna den, du saknar och begråter.

Hin håken heller! En mängd med folk, mycken trängsel,
barnskrik, trumpetstötar och hundgläfs. Jag gick upp och
ner, synade öfver allt, men ingen Fritjof sågs till.  Jag
suckade å nyo:
Hvar är min Fritjof?  Månn' han sig förgäter
Och glömmer bort, att jag af ängslan här förgås?
Kan ske på Malmens, der så godt man äter,
Han genomsmörjer kråset båd' med gås och sås.
<tab>Ditåt, ditåt
<tab>Vänd hän din stråt
Och tro, att ödet ynnestfullt dig låter
Snart finna den, du saknar och begråter.

Jo, pytt heller! Ett snäft nej af skänkmamsellen. en spefull
mine af uppasserskan, liksom de velat säga: »Hvad har du,
ditt vederstyggliga troll, med honom att skaffa ?» Så kom
qvällen och mjölkflickan. Jag pustade då:

Hvi dröjer han, den smällupp-värde ungen,
Den öfvergifne sällen från sitt hem och hus?
Kan ske han nu i gröna herdetjällen
På Fiskartorpet går i idel sus och dus.
<tab>Ditåt, ditåt
<tab>Vänd hän din stråt,
Och tro, att ödet ynnestfullt dig låter
Snart finna den, du saknar och begråter.

Jo, knäfveln heller! Gräl, slagsmål och utvräkning, 
bortkastade pengar åt hyrkusken och min moppes ben ur led;
se der tacken för allt mitt letande!

Högt uppå himlen morgonsolen flammar
Och öfver allt hörs bryggarkärrors dån och knarr.
Än lika ödslig står min Fritjofs kammar,
Der han hvar morgon drog på sängen sin cigarr.
<tab>Se der, se der!
<tab>Hvad är det här!
0, Gud! jag tror, jag dåna flux i flängen.
Det ä han sjelf, som ligger der i sängen!

Hvad skräck! Hvilken fasa! Det spökar. Här är förtrolladt.
Han ligger ju der alldeles, som vore han lifs Iefvande. O,
himmel! jag dånar, jag dör, jag stryker åt! Hjeip! Hjeip!

<tab>FRITJOF

                                       <i>(uppvaknande)</i>

Hvad är här för larm och tummel,
Liksom sol och himlar dragit
Ned pladask på denna plätt,
Bytt all jorden i ett kummel,
Hennes axlar söndersiagit,
Gjort till stoft all menskoätt?

Har du då förtrollad blifvit? --
Jag dig hela tiden väntat,
Men förgäfves allt mitt hopp!
Rum från rum jag kring har drifvit,
På det minsta kyffe gläntat,
Synat allt från tå till topp.

Ingen Greta har jag funnit.
Hvar i Guds namn har du varit,
Sönderklöst så der i syn'?
Jag ej silke derpå spunnit,
Allt mitt goda lätt förfarit
Utan någon eftersyn.

In sig skälmar kunnat bryta.
Och hvad mer är, morgondricken,
Kaffet, saknats vid min klaff.
Utan diskning hvarje gryta,
Katten svulten, tom och spicken,
Utan vatten min karaff.

Är det så, du husbond' tjenar,
Så du om hans goda sköter,
Så du spelar med mig fars?
Jag dig afsked promt förlänar,
I en annan lur då stöter,
Hvilken tutar: Greta marsch!

<tab>HUSSHÅLLERSKAN.

O, min Gud! jag ej begriper
Här det minsta af allt detta.
Ack, jag visst förhexad är!
Uti hjertat det mig kniper.
Låt mig på en stol mig sätta,
Annars det i backen bär.

Hvad, som uti prent står skrifvet,
Har jag läst om månget under,
Hexeri och trolldoms magt.
Men här satan sjeif bedrifvit
Har sitt spel och sina funder
Och sin snara för mig lagt.

O, förlåt mig, herre lilla,
Var ej längre mot mig butter,
Er jag är i lust och nöd!
Aldrig skall jag tänka illa
Mer om herrn, -- men mutter, mutter!
Öfver henne pest och död!
	FÖRMODAN.

Hur med allt detta verkligt sammanhänger,
Derom besked vi ej ha fått;
Men sqvallret, som allt genomtränger,
Har derom hviskat något smått:
<i>När ifrån torpet Greta hemåt körde,
Ovetande hon Fritjof med sig förde.
Han bakpå vagnen stått.</i>


<h1>LYRISKA DIKTER.</h1>



<h2>Hymn.</h2>
—
<poem>
<b>Ä</b>r ej naturen en bok, med outplånliga elddrag
Skrifven och öppen lagd för hvart enda menniskoöga?
Blickar du upp mot skyn, som ofvan om jorden sig hvälfver,
Står ej på hvarje dess fåll, inväfdt af guld och af purpur,
Herrens, den Eviges, namn, som ropade allt ur sitt intet?
Ser du i qvällens stund de blanka stjernorna tindra,
Säger ej hvarje blick: »der ofvan om månen och solen
Bor en Gud, som herrskar med magt och faderligt bjuder?»
Ser du på blommorna ned, på stjernornas syskon i stoftet,
Tala ej alla med mägtigt behag om den Eviges under?
Träd i den lund, der foglarnes sång samstämmande klingar;
Hör melodien, som täflande går från tusende munnar;
Anda de vårliga fläktarnes sus; kom, sätt dig vid källan,
Hvilken i skydd af lummiga träd framporlar i sanden;
Stig på det berg, som döper i skyn sin snöiga hjessa,
Eller ock gack i dalarnes djup, i skuggornas rike;
Allt skall vittna om Herren, som bor i himmelen höga,
Prisa hans magt, lofsjunga hans nåd, tillbedja hans vishet.

Lyft dig då opp till Honom, min själ, från stoftet och jorden!
Evigt han är, hvad han var, förr'n tidernas morgon begyntes;
Fattande allt, sjelf fattad af ingen; för tingen en urbild;
Ståndande fast bland vexlande ting, odelbar, oändlig,
Fri, ovansklig och hög, ej egande någon sig jemnlik.;
Allgod, helig och ren, barmhertig, allsmägtig och allvis,
Seende allt, så djuphet som höjd, det första, det sista.
En han är; ty kraften är en, och rörelsens verkan
En, och ej flere, som drifva ikring det skiftande lifvets
</poem>
<poem>Mångfald och form; dock uti sig sjelf treenig han blifver.
Lyft dig, min själ, med bedjande blick till Honom, den Högste, 

Ödmjuk, glad, förtröstande, nöjd, i brinnande andakt!
Allt, hvad du har, är af Honom en skänk: den vingade tanken,
Känslornas eld, inbillningens flygt och hoppet, som ilar
Ut ur sin ark, att hemta ett blad af fridens olivqvist.
Hans är den nåd, att pulsarne slå med mod och med glädje,
Ögat är tårfritt, fullt ditt hus och mättadt ditt hjerta.
Du är ett stoft. Ödmjuka dig, sök att renas från synden!
Blott i en renad själ kan den Helige taga sin boning.
Afsvärj lustarnas ok och öppna ditt öga för ljuset!
Älska din Gud och gör hans vilja! Deri allena
Eger du allt: lif, helsa och kraft, frid, frihet och glädje.
Läs i den bok, som öppnad är lagd på fjellarnes altar,
Läs på de blad, som dig räckas på jorden; ett ord är hvar blomma!
Se på engder och fält mång' tusende härliga texter!
Strömme så fram, som ur klippornas sköt den vårliga floden,
Kärlekens lefvande ström, att amma växande skördar.
Ljus då blifver din verld, din dag en sabbat i Gudi,
Lifvet en hymn och döden en port till eviga fröjder.

—
</poem>
<h2>Kristi uppståndelse.</h2>
<poem>
—
<sc>Gryningen.</sc>

<b>Ä</b>n hvilar natten öfver land och hafven,
Matt blickar hoppet från sin himmel ner.
De mörka dimmorna kring kalla grafven
Likt hemska vålnader man irra ser.
Med stilla klagan Kidrons bölja ilar
Kring Örtagårdens dystra sorgepilar,
Der den Odödlige bland liljor gick.
Han är ej mer, den himmelskt gudasända;
De ljus, som vid hans vagga voro tända,
I töcken slocknat med hans brustna blick.

Står ej natur'n i sorgedok och gråter? —
Den glans, som förr kring Tabors höjder sken,
Ej öfver cedrarne mer ljusnar åter.
Der brusar mörkrets svarta flod allen'.
Ur dödens haf förpestad ånga lågar,
Ur afgrundsdjupen nattens furste tågar.
Mot stumma mullen menskan sjunker ner,
Ej någon tröst i hennes själ sig gjuter,
Förgäfves i sin famn den graf hon sluter,
Som intet svar på hennes klagan ger.

Dock redan det leker i molnen en strimma,
Den vidgar sin ström öfver vatten och land.
Re'n skyarne börja som rosor att simma
På luftrymdens våg i en purpurröd brand.
Allt mera sig skingrar det nattliga töcken
</poem>

<poem>Och blomman, som tynande stod i sin öken,
Förfriskas af daggen och ljusstrålens svall.

Så stolt höjer cedern å nyo sin krona
Så gladt börja vaknade foglarne tona,
Så mildt löser dagen på böljans kristall.
Vid korset, der dödsengeln strött sina pilar,
Der törnkronan blodig bland liljorna hvilar,
En susande lifsflägt å nyo går fram.
Det dagas pa fästet! Så ljust blir i öster,
Det höres i rymden mång' tusende röster,
Som jublande sjunga: Guds rena lam!

<tab>Allena värdig
<tab>Är du att bryta
<tab>Bokens insegel,
<tab>Grafven upplåta;
<tab>Ty du är dödad
<tab>Från verldens begynnelse,
<tab>Har med ditt blod
<tab>Oss igenlöst
<tab>Och oss gjort
<tab>Gudi till prester
<tab>Och till konungar,
<tab>Hvilka jorden
<tab>Skola regera.
<tab>Allena du är
<tab>Värdig taga
<tab>Kraft och rikedom,
<tab>Visdom och starkhet,
<tab>Ära och lof!</poem>

<sc>Solens uppgång.</sc>
<poem>
Hvem väckte dig opp
Ur din natthöljda bädd,
Du, som roseneklädd
Står i palmernas topp?
</poem>
<poem><tab>Säg, o sol, hvem som gaf
<tab>Dig den magten att gå
<tab>Ur din dimfylda graf
<tab>Utur morgonens haf
<tab>Och dess guldböljor små?

<tab>Är du ett förebud
<tab>Af den stora dagen,
<tab>Uppståndelsens dag, —
<tab>Af honom, som nalkas,
<tab>Den mägtige segraren,
<tab>Dödens förkrossare,
<tab>Fursten till lifvet,
<tab>Himlarnes Gud?

Så döp då och rena i böljans kristall
Ditt anlet, att klart det må lysa och strimma
Som förr, när du steg utur allmörkrets svall
Att fram öfver lustgårdens blomengder glimma.
Du måne, som står der i mnorgonens sal,
Än stadna en stund uti Ajalons dal,
Det heliga, mägtiga undret att skåda,
Som skall denna dag för hvart öga sig båda!

<tab><sc>Qvinnornas vandring till griften</sc>.

O, qvinnohjerta! du i verlden
Oss trycker allra först till dig.
Du följer oss den sista färden
På grafvens mörka, dystra stig.
Uti din blick bo känslans tårar
Och öfver kindens rosenvårar
Dess trånads-skimmer sprider sig.
Ett dödligt föremål dock hinner
Ej eder tanke, der I gån;
En himmelsk kärlek hos er brinner
För menskoslägtets gudason.
</poem>
<poem>Till grafven edert hjerta ilar,
Som före solen österns sken,
Der eder hulda älskling hvilar
Inunder marmorns kalla sten.

O! sörjen, o! gråten ej, fastän han, slagen
Af döden, der ligger i stoftets förvar.
Snart lossas hans boja.  Uppståndelsedagen
Re'n höjer på grifterna segrens standar.

Vid korset gingen I att blanda
Till samman sorgens bittra tår.
Vid grafven glädjen snart skall randa
Sin glans uti en evig vår.

Törnekronan kring hans tinning
Byts i härlig segervinning.
Stenen vältras skall från griften.
Läsen deruppå inskriften:
<sp>Kristus</sp>, under lifvets skiften,
<sp>Vägen, sanningen och lifvet är</sp>.

<tab><sc>Engeln, som afvältrade stenen</sc>.

Du, som stängde Edens port,
Ned från himlen ila fort!
När sig grafvens dörr upplåter,
Öppnas paradiset åter.

Vältra bort stenen från griften! <sp>Ur mullen</sp>
Spira å nyo skall <sp>lifsträdet opp</sp>,
Likasom förr på den blommande kullen,
Der det i lustgården höjde sin topp.


<tab><sc>Kör af englar.</sc>

Så tystne de sorgliga ljuden!
I, qvalfyllda bröst, mer ej klagen!
</poem>
<poem>Till fröjd och odödlighet bjuden
Är menskan af Gud denna dagen.

Det lif, som med vexlande skiften
Var följdt utaf plågan och nöden,
Å nyo går upp utur griften,
Att aldrig mer dö uti döden.

Hvar engel, i hvitklädda skruden,
I dag står med harpa i handen
Och helsar den andliga bruden,
Som Kristus förlossat ur banden.

Er pryden med himmelska palmer,
I härar och välden och troner!
Upp, sjungen lofsägande psalmer,
Upp, stämmen de heliga toner!

<tab><sc>Trons engel.</sc>

Min förvissan är då sann!
Ej af dödens hand mer fången,
Utur grafven är han gången,
Herren Gud, vår frälserman.
Ödmjukt stämmen himlasången
Vid hans höga tronpall an!

<tab><sc>Hoppets engel.</sc>

Uti jordens mörka dal
Gick jag sorgsen och bedröfvad.
Själen, fyld med tunga qval,
Var all himmelsk tröst beröfvad.

Tynande vid korsets fot,
Sjönk mitt mod i nattens timma,
Till dess dagens gyllne klot
Skingrade hvar tviflets dimma
</poem>
<poem>Och af nådens ljus, en strimma
Kom mitt sorgsna bröst emot.

<tab><sc>Kärlekens engel.</sc>

Kärleken är stark som döden,
Intet offer är för stort.
Arma hjertan, I som blöden,
O, hvad har ej kärlek gjort
För att lindra, trösta, stödja
Och hvart törne undanrödja
På er branta vandringsstig!
Dock ej blott för bröders smärta
Öppet är dess englahjerta;
Högre lyfter kärlek sig
Öfver stoftets regioner
Till de klara sferers troner
Upp, o Evige, till dig!


<tab><sc>Maria vid grafven</sc>.

Ack! han finnes icke här.
Den, jag sörjer, borta är.
Ho har honom från mig röfvat?
O, mitt bröst, af qval bedöfvadt,
Nu blott dödens jemmer bär!

Fromt till sammans jag här knutit
Nardus, myrram, aloe,
Att som gåfva honom ge.
Nattens timmar re'n förflutit;
Ack! men i förgängelse
Slumrar än den helige.

<sc>Frälsaren, uppenbarande sig för maria.</sc>

Qvinna, hvi gråter du?
Se, den, du sörjer,
Ej mer af dödens
</poem>
<poem><tab>Boja är fängslad.
<tab>Åter lefvande
<tab>Har han utgått,
<tab>Härlig, förklarad,
<tab>Utur griften.
<tab>Afgrundens furste
<tab>Krossad är vorden.
<tab>Döden i segren
<tab>Uppsvulgen är.
<tab>Upp till min fader
<tab>Och eder fader
<tab>Drager jag nu.
<tab>Snart I mig finnen
<tab>Åter ibland er;
<tab>Och se'n för evigt,
<tab>Fast osynligen,
<tab>Är jag er när
<tab>Intill verldens
<tab>Yttersta dag.

—

Så är då nattens dystra väkt försvunnen
Och villans dimma jagad från vår jord,
En härlig seger öfver döden vunnen,
Ett evigt lif i tron på Herrans ord,
Det ord, som i hvart menskobröst står <sp>skrifvet,
Att Kristus är uppståndelsen och lifvet</sp>.

Låt derför aldrig sjelfklokheten bädda
Din säkerhet på denna falska tro,
Att sjelf du är den Gud, som kan dig rädda
Ur syndens lustar, hvilka i dig bo.
Du fallen är. — En Gud blott kan dig draga
Ur villans djup, din andeliga nöd.
Ej af dig sjelf du mägtar återtaga
Det lif, som en gång dött en syndens död.
</poem>
<poem>
Se, vägen är banad
Och himlen är klarnad!
Så följ då den stråt,
Som leder till ljuset,
Till fädernehuset!
Följ troget i nöden,
I lifvet, i döden
Din Frälsare åt!

—
</poem>
<h2>Den botfärdiga synderskan.</h2>

—
<poem>
<b>M</b>in oskuld är fläckad, den lilja är bruten,
Som växte så skön i sitt himmelska eden;
Jag är som den irrande hinden på heden,
I snärjande näten af jägaren sluten.
Ej finner jag någonstäds hvila och ro,
Jag har ingen vän, intet hem, intet bo.

Min suck upp till höjden med bäfvan jag skickar,
Jag vågar ej mer hvarken tro eller hoppas.
Ej sällhetens blomma för mig mera knoppas,
Med tårar min skyddsengel ned på mig blickar.
Förr var jag försonarens menlösa brud;
Nu har jag i synden befläckat min skrud.

Jag ropar, men svaret dör bort i en öken,
Jag klagar, som ensamma fogeln i skogen,
Med qvalet och tårarne endast förtrogen,
Min bana sig döljer i mörker och töcken.
Med smärtan i spåren, på bråddjup jag står,
Och öfver mig hämnarens åskstråle slår.

Hvar finns någon källa, som läskar min tunga?
Hvar finns någon balsam mot blödande såren?
Hvar finns någon hand, som vill aftorka tåren?
Hvem lättar de bördor, mitt hjerta betunga?
Hvar finnes ett ljus för den irrandes fjät?
Ack! svårt är jag insnärjd i frestarens nät!

Min tanke är nattens, mitt hjerta som grafven!
Jag mötes af dödar, som mordvapen lyfta.
</poem>
<poem>Det ropar ett ve! ur hvart berg och hvar klyfta,
Som afgrunder brusa de fraggande hafven,
Hvar stjerna är slocknad i himmelens tjäll
Och stormarne hvina kring dalar och fjelL

O! du, som odödlig anden mig skänkte,
Skall än för mig arma ej dagas en strimma?
Jag tyckte en ljusrand ur molnena glimma,
Ack! var det en engel, hvars vinge sig sänkte?
Förbarmare! bor ännu nåd i ditt bröst,
Så skjut ej ifrån dig en bedjandes röst.

Ditt blod har ju runnit till verldens försoning,
För alla, som sucka, som ångra och bedja!
Den yttersta länken i tingenas kedja
Din kärlek ju håller och bjuder förskoning!
Du synderskan upptog, som föll till din fot
Och bad dig om tillgift med ånger och bot.

Den lampa är slocknad, som fordom du tände;
Ack! tänd henne åter och tag mig vid handen!
Sjelf kan jag ej uppnå den önskade stranden;
Jag dignar, som Hagar, uti mitt elände,
Förlorad, förirrad på villande stig —
O Jesu, o Jesu, förskjut icke mig!

Hvem klappar på hjertat? Jag hör ju en stämma,
Som ropar, och rösten se'n fordom jag känner!
Vi voro de såtaste, trognaste vänner,
Min brinnande åtrå ej mer jag kan hämma.
Min Frälsare sjelf är den älskade vän,
Som värdes mig usla besöka igen.

Här bodde han fordom, med himmelens englar;
Ännu var ej börjad den vådliga striden,
</poem>
<poem>I oskulden njöt jag den saliga friden,
Han skötte de lefvande, knoppande stänglar;
Men nöjet mig tog i berusande sköt
Och löftet, det dyra, mot honom jag bröt.

Han ofta i samvetets domar mig väckte,
Jag tänkte då åter till honom att hasta
Och i hans förbarmande armar mig kasta;
Men synden den lockande bägarn mig räckte,
Mitt samvete döfvades, ångren försvann,
Och åter på villornas väg jag mig fann.

Jag stod uppå branten, af alla förskjuten,
Af oskuldens minnen, af barndomens engel,
Med hufvudet sänkt, en förtvinande stängel,
Förr smekt utaf vinden, nu trampad och bruten.
Då väcktes jag upp ur mitt villande rus,
Lik vandrarn, som väckes af dagrandens ljus.

Ack! vill han väl minnas mig usla, mig arma,
Som arfvet försatt för det jordiska skarnet?
Jag är icke mer det oskyldiga barnet.
Ack! månn' han sig än öfver mig vill förbarma?
Jag liknar ett rö på den stormande strand,
Ett skepp, hvilket drifves och finner ej land.

Ack! skjut ej den husvilla bort från din boning,
Den nakna, som för dig i stoftet här ligger,
Den hungriga, hvilken om bröd för sig tigger,
Den brottsliga, hvilken dig beder om skoning!
O Jesu! med tårar jag nalkas till dig,
Försmå ej, förskjut ej, förkasta ej mig!

Tack, mildaste Jesu, för ångren, du skänker,
För bättringens allvar, du ger åt mitt hjerta,
</poem>
<poem>För lefvande tron, som förtager min smärta!
Jag inför ditt altare neder mig sänker,
O Jesu! med tårar jag nalkas till dig,
Försmå ej, förskjut ej, förkasta ej mig!

—
</poem>
<h2>Grafven.</h2>

—
<poem>

<b>F</b>redliga gömma, o! älskade hamn, mot hvilken ej tiden
Kastar sin våg, orolig och vild, du hem i det tysta!
Dig jag besjunger, fastän jag ej vet, om du länge dig döljer
Eller ock snart skall unna mig skydd bland susande lönnar.

»Allt förgängeligt är på jorden!» Så talte predikarn.
Allt, som gjordes af stof, till stoft skall vända till baka.
Allt i verlden ju eger sin grift: den slocknande solen
Sjunker i böljornas graf och stjernorna gömmas i molnen
Och af förvissnade blad beredes åt sippan en dödsbädd.
Menniskan sjelf en vår blott eger, en sommar, så nalkas
Hösten, förtorkande lifvets saft med frostiga vindar.
Allt till sitt mål framilar med hast, hvart klappande pulsslag
Är ju på dödens ur en knäpp, som skjuter fram tidens
Visare än en flyktig sekund, tills loden ha nedgått.

Hell dig, efterlängtade graf, du fredliga boning,
Vandrarens tillflyktsort, der han hvilar, när solen är bergad!
Tiggarn hos dig nedlägger sin staf, dagkarlen sin börda,
Lidandet korset, och sorgen sitt dok och slafven sin boja.
Väck mitt sinne och lär mig att dö, förr'n döden mig kallar!

Redan jag tänker mig fram i de dolda, kommande dagar.
En gång heter det äfven om mig: »Han har <i>varit</i> på jorden».
Stelnad min lemning bärs från bädden och gömmes i kistan,
Starkt tillsluten.  I skridande tåg af sörjande vänner
Föres jag dit, der susande lindar och dallrande aspar
Låna ett skydd bland lutande kors och blommande grafvar.
Kanske, då sången der höjs i kretsen af gråtande vänner,
</poem>
<poem>Tillrar i gräset för mig en tår från rosiga kinder.
Mullen med dån nedfaller på kistan, jag fästes vid jorden ...
Dock ej jag; ty min ande nu flytt på serafiska vingar
Upp till den Gud, som med magt har döden och grafven besegrat.

—
</poem>
<h1>De små barnens julafton.</h1>

<i>(En koja i skogen. Några barn sitta derinne).</i>


<tab><sc>Det äldsta barnet.</sc>
<poem>
<b>R</b>edan soln gått till bys och det lider åt qvåll
<tab>Och det mörknar på fjell,
Ej till baka från skog kommer far hem till tjäll.

Hör, hur stormen så vildt tjuter till ner vid strand!
<tab>Hör, på dörren ibland
Hur han klappar så hemskt med sin iskalla hand!

Utanföre står björn. Genom fönstret han ser
<tab>In på småbarnen ner.
Hör, han skrapar från vägg både mossa och ler.

Uppå backstugans spjell liten fogel sig satt,
<tab>För att jula i natt.
Hur han skakar uppå sig, så frusen och matt!

Ingen brasa på spis, intet jul-ljus att få!
<tab>Här vi sitta i vrå
Helt allena och gråta vi fattiga små.

<i>(En bevingad engel inträder, hvars hufvud är omgifvet af en gloria,
som upplyser rummet).</i>

<tab><sc>Ett af barnen.</sc>

Ack! se en liten engel!
</poem>
<poem>
<tab><sc>Ett annat.</sc>

Ack! det är vår bror Karl från himmelen der Gud bor.

<tab><sc>Engeln.</sc>

Ja, jag är eder bror. Från himlens nejder sänd,
Jag kommit till er ned uti er lilla hydda,
Att leka om en stund och torka tårens dagg
Från edra kinder bort och dela eder smärta.
Se här, hvad granna ting från himmelen jag för!
Du, syster Lina, tag en <i>Glöm-mig-ej</i> utaf mig;
Den vill påminna dig att aldrig glömma Gud
Och ej din gode bror; som nu bland englar vistas.
Min andra syster, dig jag gifter denna <i>ros</i>,
En skänk från englarne uppå din egen namnsdag.
O syster! kom i håg, som rosen är ditt lif;
Din oskulds hvita ros förvara väl i hjertat,
Att den ej stingas må af flärdens dolda mask.
Er, yngre syskon, jag ej heller vill förglömma.
Dig, Julius, här en <i>flöjt</i> jag lägger uti hand.
Besmitta aldrig den med någon jordisk tonart;
Ty hvad ej himmelskt är, förkastligt är och lågt.

<tab><sc>Ett af barnen.</sc>

Än jag då! Har du ingenting åt mig?

<tab><sc>Engeln.</sc>

Nej! ingen ting.

	                                          <i>(Barnet börjar gråta).</i>

<tab><sc>Engeln.</sc>

Lär dig att blifva from och lydig och beskedlig,
Så skall ej himmelen och ej din bror dig glömma.

<tab><sc>Barnet.</sc>

Ack! jag vill bli så beskedlig!

<tab><sc>Engeln.</sc>

Lofvar du det?
</poem>
<poem>
<tab><sc>Barnet.</sc>

Ja.

<tab><sc>Engeln.</sc>

Så tag då denna skänk. Det är en liten bok.
I himmelen den skrefs af goda englars händer.
Hvar bokstaf är af guld. Förvara henne väl
Och bind dess lärdomar ikring ditt späda hjerta.

<tab><sc>Barnet.</sc>  <i>(Emottager boken).</i>

Ack! jag skall alltid hädanefter bli så snäll och beskedlig.

<tab><sc>Engeln.</sc>

Nu torken tåren bort och varen glada, barn!

<i>(Engeln ställer ett brinnande ljus på bordet, af lika många grenar
med antalet af barnen).</i>

<tab><sc>Alla barnen.</sc>

Ack! se sådant stort, stort jul-ljus!

<i>(Engeln fattar flöjten och blåser derpå. Alla barnen taga i ring
och dansa. Ett sjukt barn reser sig upp från bädden, stirrar
omkring sig och ropar:</i> »Pappa! Pappa!» <i>Barnen upphöra med
dansen. Lina springer till barnet).</i>

<tab><sc>Lina.</sc>

Syster, stackars syster! hur är det med dig? — Bror
Karl! ser du din syster?

<tab><sc>Engeln.</sc>

Blida! känner du igen mig?

<tab><sc>Blida.</sc>

Ack ja, det är bror Karl!

<tab><sc>Engeln.</sc>

Ser du, huru glada dina syskon äro? Ser du det stora jul-ljuset?
</poem>
<poem>
<tab><sc>Blida.</sc>

Ack ja! Men jag är så sjuk, jag kan icke vara glad.
Är det julafton i qväll?

<tab><sc>ENGELN.</sc>

Ja, ooh i himmelen äfven.

<tab><sc>Blida.</sc>

Ack! jag drömde, att jag var i himmelen.

<tab><sc>Engeln.</sc>

Hvad såg du der?

<tab><sc>Blida.</sc>

Dig, Karl, och så många andra små englar, som kallade
mig sin syster.

<tab><sc>Engeln.</sc>

Vill du följa med mig i afton?

<tab><sc>Blida.</sc>

Jag kan ju icke gå ... Hvart?

<tab><sc>Engeln.</sc>

Till himlen, till Gud.

<tab><sc>Blida.</sc>

Ack ja, om Gud vill hafva mig till sig. Men min pappa
och mina syskon blifva då så ledsna och börja gråta.

<tab><sc>Engeln.</sc>

Nej, de skola icke gråta. Du är ju hos din bror Karl!

<tab><sc>Blida.</sc>

Ack ja, hos min bror Karl!

<tab><sc>Engeln.</sc>

Så kom!

	<i>(Han tager henne i famnen. De försvinna.)</i>

—
</poem>
<h1>Söndagsmorgonen.</h1>
—
<poem>
Den signade dagen nalkas så skön,
Som vårsolens frid öfver brusande sjön,
Som dufvan med gröna oliven i mund,
Som daggen på dufnade blomstret i lund.

Han kommer, han kommer från himmelens land
Till jorden med strålande nyckeln i hand.
Det ljusblåa templet han öppnar, så huld,
Och lufthvalfvet fylles af purpur och guld.

I dalen står liljan å ödmjuk, så skön,
Och trädens händer hopknäppas till bön.
Till altaren höja sig fjellarne opp
Och offerrök går från hvar flammande topp.

I pelarerader sig lundarne stält,
Som biblar små bergshällar ligga på fält,
Med gyllene knäppen af guldvifvor små
Och daggens juvelsmycken glänsa derpå.

Så andaktsfull tyst sitter dufvan i lind,
En smältande suck är hvar flägtande vind,
I moll spelar källan sin susande psalm,
Mot skyn blickar svalan från kojornas halm.

Ej knäpp eller kny uti morgonens stund!
Den svällande törnrosen slutit sin mund.
Månn' fjäriln den lekande lustfärden glömt?
I häcken sin purprade vinge han gömt.
</poem>
<poem>
Hvar hydda står städad på täckaste vis
Med blommor på golfvet och löf uti spis.
En törnros bär ungersven uti sin hatt
Och jungfrun en lilja för bröstet har satt.

Hur ljufligt i fjerran hörs klockornas klang,
Som vandrarn till himmelens nejder han sang!
Och härligt höjs templet ur grönskande skog.
Som stod der en engel på kullen och log.

—
</poem>
<h2>Synen i kyrkan.</h2>

—
<poem>
<b>U</b>ret från tornet med jerntunga ropar:
Klockan är tolf.  Utur fängelsets sal
Stiga de hvitklädda vålnaders hopar,
Hvirflande snödrifvor lika i dal.
Månen förskräckt flyr i molnen till baka,
Skriande ufvarne vingarne skaka,
Flyga kring tornet i dånande rund.

Rädd förbi kyrkporten vandraren smyger,
Tätt följer vädrande hunden hans spår.
Fuktiga daggen i luftrymden flyger,
Hemskt uppå kyrkdörrn det klappar och slår.
Håligt ett eko från höghvälfda domen
Entonigt svarar: »o kommen! o kommen!»
Strax springa dundrande portarne opp.

Och genom öppnade jerndörren tåga
Blodlösa spöken i rysliga skratt,
Ur hvarje krona en fladdrande låga
Stiger, likt flamman från drakarnes skatt.
Orgeln i skälfvande dallringar tjuter,
Qvidande dödsqval i rymderna gjuter,
Hvalfvena sucka så tungt vid hvar ton.

<tab><tab>Och för altaret
<tab><tab>Stiger döden,
<tab><tab>Talar: »o menska!
<tab><tab>»Du var af stoft,
<tab><tab>»Och till stoft blef du åter.
</poem>

<poem>
<tab><tab>»Griftens försegling
<tab><tab>»Aldrig brytes.
<tab><tab>»Kedjad du är
<tab><tab>»Vid stoftets länk.»

Och nu en ryslig andejemmer mänger
Sitt vilda skri med orgelns hemska tjut.
Ifrån de kala hufvudskålar tränger
En iskall svett i stora droppar ut.

<tab><tab>Och förtviflan
<tab><tab>Med afgrundsstämma
<tab><tab>Ropar: »o Död!
<tab><tab>»Dig allena
<tab><tab>»Tillhör seger,
<tab><tab>»Ära och pris;
<tab><tab>»Ty af stoft
<tab><tab>»Voro vi alle,
<tab><tab>»Och till stoft äro vi blefne».
<tab><tab>Och de blodlöse
<tab><tab>Derpå svara:
<tab><tab>»Ske din vilja!
<tab><tab>»Amen! Amen!»

<tab><tab>Nu vid dopfunten
<tab><tab>Ställer sig döden;
<tab><tab>Såsom faddrar,
<tab><tab>De fyra åldrarne;
<tab><tab>Och sitt stoft
<tab><tab>På de kala,
<tab><tab>Rysande hjessor
<tab><tab>Ned han skakar,
<tab><tab>I den treeniga
<tab><tab>Magtens namn:
<tab><tab>Nattens, Syndens och Dödens.
<tab><tab>Och namn de döpte
</poem>

<poem>
<tab><tab>Undfå och kallas:
<tab><tab><i>Längtan utan uppfyllelse,
<tab><tab>Tro utan visshet,
<tab><tab>Kärlek utan föremål,
<tab><tab>Hopp utan fullbordan,
<tab><tab>Lif utan bestämmelse,
<tab><tab>Död utan återväckelse.</i>

Men se, i det samma ett sken, mera härligt
Än solens, sig breder från altarets rand.
Mot döds-herrens anlete starkt och förfärligt
En eldsflamma ljungar med tärande brand.
Till yrande stoftdam hans benrangel bytes,
Hans glafven, med blodiga rosorna, brytes
I klingande stålspillror templet omkring.

<tab><tab>Och från den Korsfästes
<tab><tab>Roseneläppar
<tab><tab>Ljuder en stämma:
<tab><tab>»Tron honom ej,
<tab><tab>»Lögnarn af begynnelsen,
<tab><tab>»Gudasmädarn!
<tab><tab>»Väl af stoft
<tab><tab>»Voren I komne
<tab><tab>»Och åter till stoft
<tab><tab>Ären I blefne.

<tab><tab>»Men som jordade kornet
<tab><tab>»Vid vårsolens värma
<tab><tab>»Skjuter å nyo
<tab><tab>»Opp ur sin graf,
<tab><tab>»Så ock I
<tab><tab>»Ären en sådd
<tab><tab>»För kommande tider!
<tab><tab>»Grifterna äro
<tab><tab>»Herrens åkerland.
<tab><tab>»Allt, som der såddes,
<tab><tab>»I sinom tid
</poem>

<poem>
<tab><tab>»Åter skall uppstå,
<tab><tab>»Hvart och ett
<tab><tab>»Efter sin art.
<tab><tab>»Då skall döden
<tab><tab>»Uti segern
<tab><tab>»Uppsvulgen varda.»

<tab><tab>Och nu,
<tab><tab>Lik en solcirkel,
<tab><tab>Flammande lågar
<tab><tab>Törnekronan,
<tab><tab>Och den Korsfästes
<tab><tab>Öppnade sida,
<tab><tab>Likt en halfmånes
<tab><tab>Lysande rundel.
<tab><tab>I kalkarne strömmar
<tab><tab>Likt regnbågar
<tab><tab>Försonarens blod.
<tab><tab>Såren och spikarne
<tab><tab>Glänsa som stjernblommor.

<tab><tab>Och åter han talar:
<tab><tab>»Jag är vägen,
<tab><tab>»Uppståndelsen och lifvet.
<tab><tab>»Den, som lefver i mig,
<tab><tab>»Han skall lefva,
<tab><tab>»Om han än död blefve.
<tab><tab>»Den mig förskjuter,
<tab><tab>»Han förskjuter 
<tab><tab>»Hjerta och själ
<tab><tab>»För det huldaste solsken.
<tab><tab>»Han stöter ifrån sig
<tab><tab>»Det modersbröst,
<tab><tab>»Som honom ammat.
<tab><tab>»Se här, o menska,
<tab><tab>»Uppå korset
<tab><tab>»Hänger din brudgum!
</poem>

<poem><tab><tab>»Tron blifve vigselringen,
<tab><tab>»Paradisets lust
<tab><tab>»Brudgåfvans pant,
<tab><tab>»Och högtidsfacklan
<tab><tab>»Hjertats kärlek!»

<tab><tab>Och nu en flod
<tab><tab>Af strömmande ljus
<tab><tab>Döper de frigjorda
<tab><tab>Andar till lif.
<tab><tab>Dufvan glad,
<tab><tab>Med olivelöf i mun,
<tab><tab>Sätter sig på korset,
<tab><tab>Och ur hvar krona
<tab><tab>Pingstliljor stiga
<tab><tab>Och narcissers
<tab><tab>Ljufliga doft.

—
</poem>

<h1>Mitt hem.</h1>

—

<poem>
<b>H</b>var är mitt hem? Så i min längtans smärta
Jag sjöng och flög till lifvets barndoms dal.
Här, tänkte jag, mitt djupt förblödda hjerta,
Får du dig hvila ut från alla qval.
Bland dessa minnen, som i löfven susa,
Och dessa morgonstrålar, som förtjusa,
Visst är ditt rätta hem.  O säj! o säj!
Då suckade mitt arma hjerta: Nej!
Ack nej, ack nej! Der är det ej.

Hvar är det då? På bergens höga spetsar,
Der äran rest sin stolta kungastol,
Der ibland purpurskyar örnen kretsar
I strålarne af dagens gyllne sol.
Der för hvar flägt, som ifrån ofvan röjes,
Den höga cederns krona vördsamt böjes.
Är der ditt rätta hem? O säj! o säj!
Då suckade mitt arma hjerta: Nej
Ack nej, ack nej! Der är det ej.

Hvar är det då? Vid bergets fot kan hända.
Jag spränger mig dit in med jättehand.
Der månens silfver, solens guld förblända
I skiftningen af diamanters brand.
Der vägen är en gyllne krönings-bana,
Och vid hvart fjät sig nya under dana.
Är der ditt rätta hem? O säj! o säj!
Då suckade mitt arma hjerta: Nej!
Ack nej! ack nej! Der är det ej.
</poem>
<poem>
Nå väl, ett land jag ännu vet, der hänger
Så frukt som blomma bredevid hvar ann.
Der kysses allt, som upp i dagen tränger,
Der endast njutas, endast älskas kan.
Der natt och dag, ett enda kärligt möte.
Hvar annan sluta i sitt varma sköte.
Är der ditt rätta hem? O säj! o säj!
Då suckade mitt arma hjerta: Nej!
Ack nej! ack nej! Der är det ej.

Då sjönk jag till ett stoft, en vissnad stängel;
I djupet andelös och död jag låg.
Från himmelen då kom en vingad engel
Och som en vårsol ned uppå mig såg.
En eld det kalla hjertat åter tände,
Han tog mig i sin famn, mitt hem jag kände.
Der ofvan skyn och ofvan stjernorna,
Der är mitt rätta hem, i himlarna.
Ack ja, ack ja! Der är det, ja!

—
</poem>
<h1>Lefnadsregler.</h1>

—
<poem>
<b>D</b>u vandringsman, stadd på lifvets stig,
<tab>Räck mig din hand
Och lyssna till orden, som möta dig
<tab>Från ljusets land.

Hör vishetens budord! Det goda välj,
<tab>Trots ondskans strid!
För jordisk ära och guld ej sälj
<tab>Din samvetsfrid.

Fly tvister; ty vinner du målet också,
<tab>Ej köps igen
Med guld, hvad du ofta förlorar derpå:
<tab>En trofast vän.

Ifrån passionen gör lös din hand;
<tab>Ditt värde känn!
Vårt mål är ej tidens, vårt fosterland
<tab>Är himmelen.

Sky vällust! det leker en farlig vind
<tab>I qvinnans lock.
På blommande mun, på rosene kind
<tab>Bo törnen ock.

Förakta ej något och räkna för nog
<tab>Hvad ödet gaf!
Den ringaste gren kan dig tjena i skog
<tab>Till vandringsstaf.
</poem>
<poem>
Sök mödan! I fliten den trefne ser
<tab>Sin bäste skatt.
Det trädet skönaste skugga ger,
<tab>Som sjelf man satt.

Förvara din tunga! Den pil, som går
<tab>I rymden ut,
Du kallar ej åter; han ilande når
<tab>Sitt mål till slut.

Om ödet dig hotar, ej vekligt fly;
<tab>Bryt våldets dam!
Blott der finnes kraft, hvarest stormar gny
<tab>Och blixt går fram.

Ej alltid tro, att rikdom och börd
<tab>Talanger fått;
Som åkrens, så växer ock snillets skörd
<tab>Med odling blott.

Och dygden är adlig. Hvar eken än
<tab>Sin krona sträckt,
På väldige stammen man känner igen
<tab>Dess kungaslägt.

Och bär du inom dig ett lefvande ord,
<tab>Låt det ej dö!
I menniskohjertat, en bördig jord,
<tab>Så ut ditt frö!

Och fostra med vishet och kraft din själ
<tab>Till mannamod!
Haf ospardt för allmänt och enskildt väl
<tab>Så lif som blod!

De stupa, de sjunkande dagar och år
<tab>Mot målet fort.
</poem>
<poem>Mins, lifvets hydda hardt nära står
<tab>Vid dödens port!

Begagna då tiden! Han är en man,
<tab>Som vid din graf
Med ränta kräfver till baka, hvad han
<tab>Dig fordom gaf.

När nöden hörs på din hydda slå,
<tab>Dess bön ej svik.
Tänk blott, hur mången får fattig gå,
<tab>Att en må bli rik!

Väl dig, om ett eko ur minnets häll,
<tab>Från storm och strid,
Dig en gång ledsagar i ålderns qväll
<tab>Till himmelsk frid!

—
</poem>
<b>Sång för Stockholms prestsällskap.</b>

Bröder! ej i jordegruset,
Ej i djupets mörka natt,
Föddes klara sanningsljuset,
Föddes hjertats trogna skatt.
Nej! från högre rymder flöto
Först dess flammor, först dess glans;
Först i själens spegel bröto
Sig dess strålar till en krans.


<tab><tab>KÖR.

Bröder! gjute sig dess låga
Lika klar i alla bröst;
Sände den sin ljufva tröst
Till hvart jordiskt qval, hvar plåga.

Hören! stjernorna deroppe,
Hören! harpors symfoni,
Klangen af hvar vattendroppe,
Sommarvindens melodi,
Löfvens susning, fogelns qvitter,
Allt ju lofvar Herren Gud.
Ja, i daggens minsta glitter
Speglar sig hans allmagts skrud.


<tab><tab>KÖR.

Bröder! genom oss då strömme
Samme ande, samma ljud;
Öfver oss en mildrik Gud
Sina strålefloder tömme.

Flärden vike, natten fjerran,
Purprad morgondimman står.
Se, för strålarne från Herran
Hvarje villomoln förgår.
Öga, vakna, se det sanna!
Hjerta, höj dig, hemta mod!
Ifrån ljusets gudapanna
Strömmar salighetens flod.

<tab><tab>KÖR.
 
Ja, till våra hjertan strömmar
Salighet och kraft och mod,
Och för ljusets gudaflod
Flykta jordens villodrömmar.

Törnekronan, korsets börda,
Pilgrim, vet, din lott det är.
Lär dig dock att deri vörda
Samme Gud och Fader kär.
Genom natt och storm och dimma,
Under åskors tunga slag,
Ljusa stjernor till oss simma;
Se, det klarnar och blir dag.

<tab><tab>KÖR.

På vår vandrings branta bana,
Dit till högre verldar opp,
Flyge kärlek, tro och hopp
Framför oss med korsets fana.

Såsom solen skönast blänker,
När dess rymd är ren och skär,
Så sig vishet klarast sänker
I den själ, som renad är.
Derför oskuld englavingar
Fick, så hvita som en snö;
Hjertats luta ljufvast klingar
Der, som verldens lustar dö.

<tab><tab>KÖR.

Ingen flärd och intet lyte
Fläcke andens helgedom.
Som en dufva, snöhvit, from,
Själen genom rymden flyte.

Högt går tanken, stjernans frände,
Högre känslans flamma går.
Der sig ljusets eld först tände,
Föddes Edens sälla vår.
Tron är lifvets segervinning,
Ödmjuk ärans högsta krans.
Blomme kring vår ljusa tinning
Strålarne utaf dess glans!

<tab><tab>KÖR.

Kedjan slut, du gode ande!
Oupplösligt knyt vårt band!
Bröst vid bröst och hand vid hand
Samma brödrakärlek blande.
<b>Thorilds monolog.</b>

<i>(Midnatt. Thorild sittande vid en lampa, med cirkel
och andra instrument i handen)</i>


Allt syns mig bra; blott medelpunkten
Den fattas än.  Det är en krånglig punkt.
Bland någon utaf dessa skall han finnas;
Men hvilken ibland dem han är,
O! säg, hvem denna konst mig lär?

För tanken här jag dragit har en cirkel
Och bredvid den också för fantasien
En dito cirkel, ej så liten.
Så tusen cirklar cirkla vid hvarann;
Men att nu finna centrum för dem alla,
Se, deri konsten är.
O! säg, hvem denna konst mig lär?

Men om, ponera, cirkel inom cirkel
Så här bortåt jag ritade med stiftet
Och alla toge an den der till medelpunkt
Och svängde sig, med undersåtlig rygg,
Omkring den stora kungasolens punkt,
Just se så der,
Månn, det ej bättre är?

Nu om naturn att säga några ord!
Månn’ soln ej moder är och alltings skaparinna?
Den Gud, jag icke ser, jag aldrig kan förnimma,
Han ett <i>abstractum</i> är, förutan form och lif.
                             <i>(Uppreser sig.)</i>
<tab>Ser jag, hur solen,
<tab>Vishetens öga,
<tab>Himmelens fagerkindade dotter,
<tab>Står lik en drottning
<tab>Uti det blåa
<tab>Himmelens hvalf,
<tab>Kastande släpet
<tab>Öfver de skimrande
<tab>Skogarnes bryn,
<tab>Under det örnen
<tab>Längtansfull ilar
<tab>Upp emot henne,
<tab>För att få dricka
<tab>Eldens och lifvets
<tab>Himmelska sötma
<tab>Ur hennes bröst;
<tab>Ser jag, hur dufvan
<tab>Skyndar på snöhvita
<tab>Vingarnes spann,
<tab>För att få sitta
<tab>På hennes knä;
<tab>Ser jag på träden,
<tab>Huru de längta
<tab>För att få slå
<tab>Blommande armar
<tab>Om hennes hals;
<tab>Ser jag på tingen,
<tab>Huru de låna
<tab>Rikdom och drägt
<tab>Utaf den lysande
<tab>Verlden, som hängdes
<tab>På intets tråd;
<tab>Sol! då är du
<tab>Guden, jag dyrkar.
<tab>Löfven falla;
<tab>Men dina eldlöf
<tab>Falla ej af.
<tab>Derföre, himmelska jungfru,
<tab>I lågan af din famn,
<tab>Der vill jag lefva,
<tab>Der vill jag dö.

<i>(Månen synes genom skyarne tindra in i kammaren.
Thorild står tankfull och ser på den.)</i>

<tab>Men du deruppe,
<tab>Hvad letar ditt öga?
<tab>Hvad ser du efter?
<tab>Silfvermantlade,
<tab>Liknar du mig?
<tab>Du går genom nattens
<tab>Svarthöljda schakt,
<tab>Med lampan i hand;
<tab>Men dina blickar,
<tab>Trånande, sorgsna,
<tab>Likasom säga:
<tab>Här finnes det ej,
<tab>Här bor det ej,
<tab>Det jag söker,
<tab>Det hvarefter jag längtar.

<tab>Hvar finnes det då?
<tab>Är icke solen
<tab>Också en pilgrim?
<tab>Hvarefter vandrar hon?
<tab>Ha, jag förstår:
<tab>Punkten hon söker,
<tab>Eviga punkten,
<tab>Der allting stadnar
<tab>Och hvari allting försmälter.
<tab>Punkten är kärlek,
<tab>Himmel och evighet,
<tab>Gud.
<tab>O! så tryck mig då,
<tab>Eviga allmagt,
<tab>Himmelska kärlek,
<tab>Intill ditt hjerta.
<tab>Du, hvilken famnar
<tab>Kring om allt,
<tab>Och ur hvars sköt,
<tab>Likasom barn,
<tab>Verldar och solar
<tab>Spira i blommor
<tab>Upp på det glittrande
<tab>Tidens korallträd!
<tab>Jag ser dig ej;
<tab>Och dock ser jag dig,
<tab>I regndroppens tår,
<tab>Som gräset försilfrar,
<tab>I solstrålens glans,
<tab>Som allting upplifvar;
<tab>Omätlig i hafvet,
<tab>Liten i daggdroppen,
<tab>Klar i mennisko-ögat.
<tab>Jag hör dig ej;
<tab>Och dock hör jag dig,
<tab>I regnbäckens gång
<tab>Och lärkornas sång.
<tab>Jag känner dig ej;
<tab>Och dock känner jag dig
<tab>I hjertat, som klappar,
<tab>Och tanken, som flyger,
<tab>Och kärlek, som leker
<tab>Med kyssar och rosor,
<tab>Och sakna’n, som gråter,
<tab>Och svärdet, som ljungar ...
<tab>Fader! o tryck mig
<tab>Intill ditt hjerta,
<tab>Låt mig försmälta
<tab>Der i ditt sköt!
Välan! så är då medelpunkten funnen,
Kring hvilken allt sig rör i gifna sferer,
Från hvilken allt, som stjerna eller blomma,
Som engel eller djur, sin näring suger.
Den fängslade, af gruset tyngda själen
Får dervid vingar, starkare än örnens,
Och flyger, lik en vaknad Psyche, mellan
Millioner stänglar utaf stjerneblommor,
Och öfver dem och deras liljekalkar,
I spåren utaf englars höga tankar,
Till foten af Guds allmagts tron.
Der hvilar hon sig ut, likt arkens dufva,
Och högsta saligheten blir den åtrå
Att med det helas medelpunkt förenas
I evig harmoni.

Alltså, min tanke! bryt det slutna skalet
Och kärnan sök i tingens form och väsen.
Är centrum kändt, du vet periferien,
Och från periferi’n du stiga kan till centrum.
Så begges väg dig för till samma mål,
Der Gud är medelpunkten, en och evig.
<b>Påskmorgonen.</b>

Skön träder solen opp,
Lik ett odödligt hopp,
På himlens rymd.
Se allt, hur klart det är!
Ej himlen, ren och skär,
Af minsta moln är skymd.
Ur jorden trånga vintergraf en dag
Min själ, befriad, stiger opp.
För mig en evig vårs behag
Uppgår med himmelskt hopp.
Som planta under snön,
En dag så skön
Skall blomstra upp och le.
Så skall ock jag en gång
Vid englars jubelsång
Min himmelsfärd få se.
Skingra dig, smärta!
Lugna dig, hjerta,
Bida och hoppas!
Oskuldens engel
Bevare min späda blomsterstängel!
En gång skall den knoppas.
<b>Ljus och frihet.</b>

Så vidt som himlen sträcker mörka natten
Ännu sin spira öfver rymden fram.
I hennes boja hållas land och vatten,
Likt i tigrinnans famn ett menlöst lam.
Ej minsta lif, ej minsta sprittning röjes,
För bredd och längd ej finnes mått, ej tal.
Det berg, det fjell, som uppå fästet höjes,
Ses lika lågt och jemnt som djupets dal.

Blott drömmarne, de rörliga, de vilda,
Hemskt fladdra kring med läderlappars flygt.
De ständigt vexlande gestalter bilda,
På hvilka fasan har sin stämpel tryckt;
Och hörs en suck ur jordens dolda hjerta,
En pust, som röjer, att än lif är qvar,
Det är en suck af vemod och af smärta,
Som med förtviflan upp i rymden far.

Och dessa färger, blommans kinder måla,
Och detta silfver uppå böljans fragg
Och dessa perlor, hvilka återstråla
Från hvarje punkt utaf den fallna dagg,
Och detta guld, som under dagens öga
Besmyckar lundens topp och fjellets höjd,
Allt, allt är plånadt ut, ty i det höga
Är endast döden genom natten röjd.

Och går en strimma ifrån månen neder
Och går ett sken från bleka stjernors här,
Så hemskt och iskallt detta ljus sig breder,
Det i sitt anlet grafvens likfärg bär.
Och hörs ett ljud, det ulfvens är på heden,
Som tjuter efter rof med vilda skall.
Och hörs ett rop, det ugglans är, som freden,
Den stilla freden stör från mossklädd tall.

Allt godsint gömt sig i sitt bo och flyktat
Vid nattens inbrott öfver höjd och slätt.
Det onda ensamt ej sin vandring lyktat,
På rof och plundring ännu aldrig mätt.
Det tittar fram ur skrefvor, snår oöh buskar,
Det sväfvar hemskt på midnattsdimman kring
Och klagande i trädens kronor ruskar,
Der bleka löfven dansa vildt i ring.

Men icke evigt varar detta välde
Af grym förtviflan, död och ödslighet.
Bredjemte natten himlens herre stälde
Den ljusa dagen i sin härlighet.
Opp! <i>Varde ljus!</i> Hans andes mun så talar,
Och allt i blinken sin föryngring ser.
Vidt öfver sjöar, strömmar, berg och dalar
En annan verld, ett annat lif sig ter.

Nu fallen står den tron, som natten höjde.
Ryckt spiran är ur hennes envåldshand.
De skuggors mängd, som sig i djupet böjde
För hennes allmagt flytt från haf och land.
Det svarta dok, som jordens ögon höljde,
Den tunga boja, hvarje väsen bar,
Med dagens gryning nattens öde följde,
Och allt sin fröjd, sin <i>frihet</i> återtar.

Och solen uppgår nåderik och härlig
Med glädjens skimmer i hvar enda blick.
Hon smeker med sin stråle varm och kärlig,
Det minsta grand, som lif och ande fick.
Se'n mörkret flyktat, grönskan ler och täcker
Den vida jorden med sin hulda drägt,
Och purpurskåln å nyo blomman räcker
Och känner sig med ljusets alfer slägt.

Ty se, befriarn kom, den englamilde,
Den dyrkansvärde i sin äras glans,
Och ljus och mörker genast åt sig skilde,
Och seger öfver våldets boja vanns.
De hemska tjensteandar, natten sände
Till rof och plundring ur sitt afgrundssköt,
Till sina svarta kulor återvände
Vid första glimt, som fram ur östern bröt.

Nu svingar fogeln, löst utur sin dvala,
Och stämmer morgonhymnen muntert opp.
Nu med hvar andra träden åter tala,
Der bäcken ringlas i sitt silfverlopp.
På berget frihetssången redan klingar
Vid jägarns rop och lösta kopplets skall.
Sin hjord å nyo herden sammanbringar
Och för den glad öch lifvad ut i vall.

Och hvarje lifskraft vaknar upp ur drömmen.
Till verksamhet allt kallas upp på nytt.
Som droppe följs af droppe uti strömmen,
Så kraft vid kraft ur dvalan åter grytt.
Ett skimmerspel, en rörlighet sig speglar
I all naturen, öfver sjö oeh land,
Från örnen, der bland molnen fram han seglar,
Till obemärkta myran i sin sand.

Och makar möta åter sina makar
Med sång och återsvar i dagens sken.
Den väckta böljan sig i vassen skakar,
Att ila ut på rymden mer ej sen.
Kring kullen i sin ståt sig visar bäcken
Med silfverskärp och jollrar som ett barn.
Den trägna spindeln väfver flinkt i häcken
Från gren till gren sitt perlbeströdda garn.


Nu först har allt fått lif och färg och anda
Och kraft och mod och rastlös verksamhet.
Nu först kan himmelskt sig med jordiskt blanda
Af luft och ljus och fröjd och salighet.
Det dufna sinnet dunstat hän med dimman,
Den tröga tanken bort med natten flytt,
Den skumma blicken tänds med morgonstrimman
Och känslans slappa nerv blir spänd på nytt.


Så i naturen ljuset uppenbarar
Sin höga kraft att tända lif i allt.
Det jord och himmel i sin glans förklarar
Och värmer upp, hvad der var dödt och kallt.
På samma sätt är ock i menskoverlden
Det ljus, som lyser och som värmer der,
Det <i>andens ljus</i>, som leder oss på färden
Igenom lifvets vexlande besvär.

Ja, med <i>upplysning</i>, som harmoniskt stiger
Och ut sig breder öfver andens rymd,
Sig menniskan till frid och frihet viger,
Ej mer af villans hemska dimmor skymd.
Det mörka kaos brytes. Tunga natten
Uti ett ljussvall dränks med all sin magt,
Och ur de djupa, fordom döda vatten
Står lifvet upp i en föryngrad prakt.

Likt kornet, sänkt i jordens mörka sköte,
Väl himldafröet gömmes till en tid;
Men frihetssolen träder det till möte,
Och strax det vecklar sig ur dödens strid.
Det skjuter fram och dagen ser det grönska
Och bära knopp och blommor mer och mer,
Och från att sucka, längta eller önska,
In i fullbordans rymd det snart sig ser.

Blef ock <i>en dag</i> förlänad menskolifvet
Att ljuset skåda här i stoftets verld,
Hur mycket högt och vigtigt blef ej gifvet,
Att dessförinnan verka på vår färd!
Hur mycket, sant och godt och skönt i tiden
Må icke hinnas, der, i frihet satt,
Den himlaburne anden, väckt till striden,
Sig banar väg igenom storm och natt!


Hur slår ej hjertat dubbelt af förtjusning
Af denna eld, som högre själar när,
Vid anblicken af dagens hulda ljusning
Och denna sol, som sanningsljuset bär!
Den svaga arm, som bröts af nattens möda,
Sig åter känner stark, om mattad nyss,
Och lifvets blommor tusendubbladt glöda
Uppå den kind, som smeks af dagens kyss.


Ej för det stoft, som närde oss i gruset,
Man andas mer och kämpar lifvets strid,
Men för den magt, som tände sanningsljuset
Och bjöd det skina på den mörka tid.
Till dessa andar, som i ljusets rike
I ljuset lefva utan uppehör,
Man säll och upprymd känner sig en like,
En sångare i deras tempelkör.


Då drages slöjan bort från tankens öga,
Guds verld, hur härlig står hon ej och skön!
Der ofvan sanningssolen i det höga,
Och här, der nedom, hvarje bröst till bön!
Från hjertats altar offerflamman höjes
För ljusets hyllning, som kring rymden går,
Och för hvar fridens flägt, som stilla röjes,
I menskoögat darrar gladt en tår.

Det gamla är förgånget, natten, döden,
De hemska dimmor, villan strödde kring.
Med himmelen förbundna våra öden,
En hvar en länk i ljusets klara ring.
Allt blir så fritt, sjelfsvåldigt ej, men enadt
Uti den frihet, ljusets budord lär,
Och menskohjertat skäradt, klart och renadt
Från allt, hvad stoft och jordisk smitta bär.

Väl icke lika ljus till alla faller,
Allt efter sin natur och plats det får.
Med möda strålen genom löfvens galler,
Med lätthet öfver öppna fälten går.
I dalen ljuset sig med skuggan blandar,
På bergets topp det svallar i sin glans,
På molnen sig i guld och purpur randar
Och kring om böljans hjessa till en krans.

När örnen badar sig i solens strålar,
I lundens skymning näktergalen bor.
När stolt i fägring markens törnros prålar,
Resedan blyg sig stält i skuggans flor.
Der floden prunkande på fälten lyser
Och vaggar solen på sitt öppna bröst,
Kring däldens källa svagt en stråle myser,
Tillräcklig dock att skänka ljus och tröst.

Men helt och hållet lottlöst intet väsen
På ljus och frihet blifvit i sin art,
Så litet som af strålen späda gräsen
Och minsta kryp, dem Herrens händer gjort.
Ett mer, ett mindre skiftar om och färgar
Den rika tafla, menskoverlden bär,
Men allt åt sig en skatt af ljus dock bergar,
Som kraft och näring åt dess lif beskär.
Om äfven denna tid i vandringsloppet
Ej långt på seklers fäste hunnit än,
Den växer mer och mer, i tron och hoppet,
Till dess han fullväxt står på himmelen.
Ty ej i rymden facklan handlöst sväfvar,
Den stadigt hålles af en allmagts Gud
Och lysa skall, då himlen en gång bäfvar
Och jorden flyr vid domsbasunens ljud.

Så slut dig hjerta gladt och huldt och trofast
Till ljusets famn och ljusets härlighet!
I dig och med dig vare sanning bofast,
Och fri du är i Herrens salighet!
Här blott en glimt utaf den helga gåfvan,
Som i en dunkel spegel mot dig ler;
Men en gång, lossad ur ditt stoft, der ofvan
Så som hon är, du sanningen der ser.
<b>Jordens bön.</b>


När solen dagens unga fackla tänder
Och med sitt gullhår våg och fjellar klär,
En stilla bön till himlen jorden sänder
Från gräsen, blommorna och foglars här.
I färg, i doft, i sång de dagen båda,
Med fromma blickar upp till Herren skåda.

Högst örnen svingar. Lärkan dagen firar
Med munter sång. Då öppnas blomstrets knopp,
Och trädet fram i ros och blader spirar
Och sträcker armarne mot himlen opp.
En andaktstår ler i hvar blommas öga.
Hvar blomma doftar ljuft emot det höga.

Och när som solen ned sitt hufvud sänker
Mot vesterns barm, i qvällens lugna stund,
Då all naturn i tyst åskådning tänker
Och suckar emot azurns purpurgrund.
I hvarje sus ett sakta Amen klingar,
Som öfver sjö och fält och fjellar svingar.

Då Herren hör de ord, som jorden talar,
Och henne bönhör, från sin höga tron.
Han för den trogne öppnar sina salar,
Som klara skimra uti azurns zon.
Hans englar ned från höga fästet vända
Och frid och fröjd till hemmets kretsar sända.
Och kring den huldas rosenparker susar,
Från evighetens haf, en sabbatsvind,
Den hennes sköna blomsterbäckar krusar,
Och ljufva minnen smeka hennes kind.
Och som ett barn då känner sig naturen,
På Herrens milda kärleksarmar buren.
<b>Det underbara trädet.</b>

Ett underbart träd inom menniskan
<tab>Snabbt skjuter opp.
Dess like på mark man än aldrig fann,
<tab>Så underligt är det till rot, till topp,
<tab>Till färger, till grenar och blomsterknopp.

Den ena hälften är hvit som snö,
<tab>Mot dagen vänd.
Den andra är svart som Nigritiens mö,
<tab>Af solens stupande stråle bränd,
<tab>Som natten ur afgrundens håla sänd.

Den ena andas en ljuflig lukt
<tab>Af aloe.
Den andra nedskakar förgiftad frukt,
<tab>Och pestfulla rosor från grenarne
<tab>De stinkande ångor ifrån sig ge.

Ur kronorna utaf den förra går
<tab>En himmelsk röst. 
Uti den senare skriande står
<tab>En gam, som hackar sitt blodiga bröst,
<tab>Hans vingar likna den stormfulla höst.

Den ena närer himmelens dagg,
<tab>Den andra -- blod.
Af mördades suckar, af samvetets agg
<tab>Och brännande tårarnes strida flod,
<tab>Den växer och skjuter i öfvermod.
Så himmel och afgrund, så dag och natt
<tab>Inom oss bo.
Uti det förra är ljufligt och gladt,
<tab>Uti det senare ingen tro
<tab>Och ingen sällhet och ingen ro.
<b>Vive le roi!</b>

eller

<b>En sjuklings betraktelse i det gröna.</b>


Hur härligt allt i grönska och i friskhet,
Som ler kring mig på denna morgonstund!
Naturen ej, styfmoderligt, med nidskhet
Sin gåfva delat ut kring jordens rund.
Nej! rikt och yppigt breder hon på marken
Den gröna mattan öfver berg och dal,
Med rosenkransar hon bepryder parken
Och strör med tusen blommor sommarns sal.

Hvar fogel gläds och sjunger gällt sin visa
Och flyger fritt i rymden, hvart han vill;
Och lyss jag noga, tusen stämmor prisa
På minsta strå sitt lif i fröjd och drill:
Den fräna syrsan, hoppande i gräset,
Det trägna bi't kring blommans öppna knopp,
Dagsländan uti säfven bort vid näset
Och humlan, surrande från tufvan opp.

Och ställer jag min vandring utmed stranden,
Der leker löjan i sin menlöshet
Och vågen i sin dans på perlesanden
Och vasstrå't, som af stiltje knappast vet.
Allt tyder fröjd och helsa i naturen,
Allt suger lif och eld ur hennes barm,
Och som ett barn är jorden trofast buren
På hennes hulda moderliga arm.
Och jag, som nämnes konung ibland djuren,
En öfverherskare af detta allt,
Jag, hvilken kallas kronan i naturen,
Ej utaf jordiskt ämne eller halt,
Jag, ensam jag, skall trånande här vandra
Och släpa fram ett lif; som sjelft sig tär,
Och se hur glädjen eldar alla andra,
Men icke mig, som deras konung är!

Ej spirans glans för ros skull gafs i handen,
Den ej blott tung, men ock förförisk är.
Hon tände i mitt inre tvedrägtsbranden,
Dess gnistor kallas menskliga begär.
Ifrån den ordning, himlens lagar skrifvit
Inom mitt bröst, ty värr! jag stundom vek,
Och derför nu en skröplig kung jag blifvit
För dessa mina undersåtar blott en lek.

Nu till att tigga dem i stället bringas
Min stolta själ, ack! i sig sjelf så svag.
Att förödmjuka sig mitt hjerta tvingas
Och deras sällskap söka plågans dag.
Ty blott bland friska sjelf man frisk kan göras
Och bland de glade glädjen återfå.
Välan, till er min själ vill återföras
Ifrån den dårskapsväg, hon vandrat på!

Tag mig emot, tag mot er forne konung!
Den stolta menskan till ert sköte slut!
Ack, låt som bi't mig suga helsans honung
Ur edra väna sköten hvar minut!
Kom blomma röd och purpra bleka kinden,
Att helsans färg på nytt må pryda den!
Kom balsamdoft och smyg dig in med vinden
I detta bröst och gör det friskt igen!

Du höga gran, som står så rak och hviftar,
Lär min gestalt att åter upprätt gå!
Du täcka fjäril, som af färger skiftar,
Lär mig min ungdomseld att återfå!
Och du, o! falk, som stiger mot det höga
Och minsta grand i låga gruset ser,
O! lär mitt matta, lär mitt skumma öga
Det sköna skåda, som emot mig ler!

Men framför allt, du våg, som jag föraktat
Och mången gång bespottat med min mund,
Du klara källa, som jag kallt betraktat,
Der fram du susat i den gröna lund,
O! hulda nymf; du milda läkarinna,
Ack, kom! o, kom uti mitt öppna sköt!
När smärtans heta lågor i mig brinna,
O! med din svalkdryck då mig vänligt möt!

Och du, en dotter af den tysta natten,
Du plågans döfdryck, sömn, så ljuf och huld,
Sänk dig hit neder, då på blåa vatten
Och gröna landen bleknar solens guld!
När aftondaggen fäller glitterperlan
Och myran upphört släpa på sin stig
Och i sitt bo går in den snabba ärlan
Och allt blir tyst, o, sänk dig då till mig!

Med dina rosenfingrar slut mitt öga
Och omhvärf mig med ljusa drömmars tropp
Då solen åter framgår på det höga,
O! låt mig glad och munter vakna opp,
Att än en gång, på helsans armar buren
Och ryckt ur plågans och ur smärtans qvaf,
Jag nämnas må en konung i naturen,
Ej mer min egen lustas köpta slaf!

Dock hvad är allt, som I ej alla hafven
Från Honom, himlens Fader, liksom jag!
Han skapade ju jorden, bergen, hafven
Och markens grönska, blommans täcka drag.
Han fylde luftens hvalf med foglars skara,
Han bygde bo åt masken i sin sand,
Att millioner skulle högt förklara
Hans höga vishet och Hans allmagts hand.

Välan, med böjda knän i detta tempel,
Med blicken rigtad mot det klara blå
Och på min panna ödmjukhetens stämpel,
Dit upp till Dig, o, Gud! min själ vill gå.
Du, endast Du, som känner hvad mig felar,
Och alla läkemedel bär i hand,
Du, endast Du är också den, som helar
Och mig förlossa kan ur plågans band.

Din bild jag ser i denna helsokälla,
Ty, såsom hon utur sin väna famn,
Så äfven dina rika gåfvor välla
Ur nådens brunn vid ropet af ditt namn.
O! låt dem strömma, låt dem nederflöda
I denna själ, i denna arma kropp,
Och begges krankhet i den kärlek döda,
Som offrade sitt lif för verlden opp!
<b>Den första månskensqvällen i Eden.</b>

Solen sjönk i dalarne, en perla
Uppå gräsets sammet. Trast och ärla,
Gök och siska slut de sin sång.
Fältet stod och sken i purpurslöjor,
Sakta sänkte blåa böljans mojor
Sina hjessor. Hjortens snabba språng
Stannade vid källan, i hvars spegel
Glänste rosens knopp och fjärilns segel,
Mellan silfverböljors sakta gång.

Dufvan slog i hop den hvita vingen.
Liljan stod i täcka blomsterringen
Och en tår på hennes kinder rann.
Täta löfven gröna skuggor sträckte;
Nu den sista flamman, solen väckte,
Nedom bergens höga spetsar hann.
I dess gyllne spår en ljusström följde,
Som med rosor fästet öfverhöljde
Och i purpur öfver böljan brann.

»O! hvart gick du?» -- suckade naturen --
»Gyllne konung der uti azuren!
»Sjönk du, himlens grannaste klenod,
»I det djup, som vattnets vågor pressa?
»Föll då kronan från din stolta hjessa?
»Nyss i dalarne så skön du stod.»
Se, det mörknar. Skuggor sig förlänga,
Svarta mantlar öfver träden hänga,
Och i sorgskrud svepes dalens flod.
Hvilka punkter der på hvalfvet glittra!
Gick då solen att sig söndersplittra
Emot bergens hårda marmorhall?
Se, de nalkas, se, de högre stiga,
Dessa stjernor, hvilka natten viga,
Under klang af dagens återskall.
Aftonrodnad! se, din krona bleknar!
Flydda dag! i spridda strimmor tecknar
Du ditt liv som dör i mörkrets svall!

Myrtenträdet står så tyst, ej böjer
Sig det minsta blad. Der borta plöjer
Svanen långsamt genom vassen ned.
Hvilka vexlingar af skilda timmar!
Der ej dagens öga mera glimmar,
Hunger natten ut sin stjerneked.
Ingen återglans af ljusets strålar
Öfver källans spegelglas sig målar,
Der nyss qvällen gloria kring sig spred.

Men hvad är, som nalkas bortom bergen?
Detta klot i blanka silfverfärgen,
Är det soln, som tändt sin serla-glans?
Har hon tvättat guldet från sin panna
Och vill öfver nattens himmel stadna
Med ett mildradt sken? Vid stjernors dans
O, hur skönt det hvita anlet blänker!
O, hur svalkande ur locken stänker
Daggens perla på hvar blomsterkrans!


O, hvem njutor denna nya prakten
Af ett skådespel, som englavakten
Skulle ljusa ut Eden lund?
Hvilket öga upp till höjden blickar
Och sin tanke till det upphof skickar,
Hvilken knöt till samman denna rund
Utaf perlor, sådda öfver pellen,
Tände lamporna i himlatjällen,
Stälde detta klot på azurns grund?


Se, der träder kronan i naturen,
Han, den höge konungen bland djuren.
Ut ur nattens dunkelhöljda for.
Majestät på höga pannan tronar,
I hans bröst en stilla samklang tonar,
Der en fridens hulda engel bor.
Milda afton, första gången njuten!
Hvem är den, som, i din gloria sluten,
Ej i himlens sal sig vara tror?


Tiden än ej bor här, fast han leker
Med sin skugga; dagens stråle smeker
Stjernepellen, tynande och matt.
Blott en skymning, och när midnattsmånan,
Bild af lugna, vemodsfulla trånan,
Blickar ned till djupets stilla natt,
Lockar den å nyo icke sången
Ur sin dvala, nyss i slummer fången,
Der han stum i lundens krona satt?

Jo, det klingar! Hör ett melos klingar!
Uppå fantasiens etervingar
Genom luftens rymd dess mollton går.
Näktergal, du nattens skönsta tunga.
Genom silfverskenet må du sjunga
Allt hvad ljufvast uti hjertat slår.
Stjernan skälfer, lundens krona susar,
Vågen glittrar, bäckens harpa brusar,
Hvad din klang allsmägtigt dock förmår!

Se, han sjunker, himla-sonen, sakta,
Saligt ned, att undransfullt betrakta
Skådespelet för sin tjusta syn.
Näktergalens klang och månens strimma!
Själ, på ljusets strömmar flyg och simma
Mellan jordens, mellan himlens bryn!
Dagens fröjd var skön kring land och vatten,
Men den lugna qvällen, stjernenatten
Står med fridens anlet uti skyn.

Dröm, ja, dröm och slut en stund ditt öga;
Låt dem flöda, låt dem saligt snöga
Dessa strålar ned från silfversjön.
Låt dem dansa, dessa silfverflockar,
Knyt dem kring din pannas ljusa lockar,
Dessa liljor från den klara ön.
Dröm, som solen, också dig en måna,
Till din tafla nattens pensel låna,
Teckna dig en maka, himmelskt skön.

Tag af aftonrodnans purpurstråle,
Med dess färgprakt hennes kind du måle;
Af en ros i sprickningens minut
Munnen bilda på din engelinna;
Stjernans öga låt i hennes brinna,
Kring om pannan månens rundel gjut;
Stjäl den skönsta lock, som natten eger,
Och den ljufsta suck från fridens läger;
Se'n den hulda till ditt hjerta slut.

Hon, en doftrik myrt i rosenlunden,
Med sin ceder trofast sammanbunden,
Hon, en fridsam månes silfverrand;
Du, en sol med dagens gyllne flamma;
Evigt båda två likväl de samma,
Glans och återglans från samma hand.
Vakna, vakna, ljufva drömmen sannas,
Blicka upp mot hennes månskenspannas
Prakt, med dina ögons klara brand! --
Bleknad sjunker månen i sin bölja,
Stjernan går att i hans fotspår följa,
Morgonrodnan österns portar når.
Adam vaknar, och bredvid hans sida
Står i månskensglans den ömma, blida;
Uppå kinden ler en känslans tår.
Uti famnen af sin dröm han flyger
Och en kyss på hennes läppar smyger,
Första kyss, som klang i Edens vår.
<b>Fattigdomen.</b>

Kom, fattigdom, och tag mig i din hydda!
Jag sett mig mätt uppå de stores glans.
Mot lyckans heta strålar mig beskydda!
Kom och mig slut i dina dalars krans!
Der finner jag igen min barndoms dagar,
Min släta klädnad och mitt ringa bröd,
Ett sinne, som på ödet aldrig klagar
Och har till vän åtminstone den bleka nöd.

O, litenhet utaf de höges välde!
O, bräcklighet utaf de rikes guld,
Der hämnd och afund sina giller stälde,
Der girigheten krälar i sin mull,
Der hvarje fjät betäcks af blod och tårar
Och nöjets dryck är en förgiftad ström,
Der sällskapet är blott en flock af dårar
Och korta njutningen en konvulsivisk dröm.

Nej, jag vill fly på fasans svarta vingar
Långt bort från dig, du lyckans falska verld,
Från nöjets smil, som endast ånger bringar,
Från höghetens, från guldets tomma flärd.
Kom, fattigdom! jag vet, du dig förbarmar,
Jag vet, du är ej döf för denna röst,
Kom och mig slut i dina trogna armar,
Kom och mig evigt tryck intill ditt hulda bröst!

Ack! blott en skugga af din lund jag önskar,
En liten källas våg invid din fot,
Der fogeln qvittrar, mjuka tufvan grönskar
Och ingen stormvind rasar mig emot.
Hvar jordfläck har en graf. Du äfven eger
En grift åt mig uti din lugna dal,
Der jag får somna in på fridens läger
Från lifvets hela tomma fröjd och bittra qval.

Jag aldrig, aldrig ångra skall mitt byte.
En himmel ljusblå eger du och klar.
Från den du, sol, med dina strålar flyte
Ned i mitt hjerta alla, alla dar.
När qvällen flägtar med sin svala vinge
Och filomelen klagar från sin gren,
Ned till mitt öra englars harpor klinge
Ett mildt ackord från skyn vid månens silfversken.

Gråt icke mer, mitt arma, matta öga!
Sörj icke mer, du qvalda, tryckta själ!
I dal'n du stiger ned från fjellet höga,
Der länge nog du vandrade som träl.
Nu är du fri, dig inga bojor smycka.
O, ljufva lott, ej känd i lyckans land,
Att få naturen till sitt sköte trycka
Och hemta mödans bröd ur hennes egen hand!
<b>Den lungsigtiga.</b>

Innan solen gått ner
Denna dag i sin prakt,
Ej jag lefver då mer:
Så min läkare sagt.
Lik en tynande ros,
Utaf masken förtärd,
Har jag bleknat min kos
I förgängelsens verld.

Led mig ut än en gång
I den öppna natur,
Att vid fåglarnes sång
Jag må dricka utur
Denna lifskälla varm,
Som i luftströmmars fröjd
Mot min skälfvande barm
Flödar ned från hvar höjd.

Ack, hvad marken är grön!
Huru löfklädd hvar lund!
O, hur klar står ej sjön
Med sin vik, sina grund!
Utur blånande sky
Sjunger lärkan sin psalm.
Svalan bygger i by
Under kojornas halm.

Här som barn har jag gått,
Här jag jollrat och lekt.
Der på kullen jag stått
Och små dufvorna smekt.
Der med syskon i dans
Uppå ängen jag svängt
Och mång' blommande krans
Uti lockarne hängt.


Och der björken mot våg
Blickar fram med sin topp,
Jag min älskling först såg.
Der min kärlek rann opp.
Der vid qvällsolens brand
Och vid vindarnes vyss
Han så ömt höll min hand
Och gaf trohetens kyss.


0, natur, hvad du är
Ändock härlig och huld
I den himmel, du bär
Full af strålande guld,
I de blommor, du för,
I de toner, du ger,
I den perldagg, du strör
Uti dalarne ner!

O, du menniskoverld
Med din oro, ditt bång,
Med din braskande flärd,
Allt ditt fjäs och ditt prång,
Huru är du likväl
Icke dyrbar och kär
För en flyende själ,
Då till grafven det bär!

Himmel, gifves ej nåd
Blott ett år, än ett år?
Och klipp så af min tråd
Och mig lägg uppå bår.
O, när hösten går fram
Öfver svallande sjö
Och gör kal hvarje stam,
O, då först låt mig dö!


Låt mig slumra då bland
Dessa vissnade blad,
Dessa kransar, jag band
Uti sommarn så glad!
Sjunge syrsan på äng
Då den lilja så blek
Till sin bäddade säng
Under löffallen ek!


Dock, ack, fåfäng min bön!
Jag afmattas allt mer.
Fastän dagen så skön
Öfver jordkretsen ler
Med sin sol uppå rymd,
Med sin himmel så blå;
All naturen står skymd
För mitt öga ändå.


Vinden, mer och mer sval,
Kännes flägta mig mot.
Ser jag rätt, uti dal
Sjunker qvällsolens klot.
Sjunk, mitt hufvud, så ned
Mot den öppnade graf,
Till den slumrande fred
Bortom tidsrymdens haf!


Och, Du Allgode, tag
Denna själ i förvar
Till den härliga dag,
Som ditt löfte oss bar,
Då, ur grafvarnas natt,
På den gyllene ö
Jag uppvaknar så gladt
För att aldrig mer dö!
<b<Sömnen.</b>

Du skönaste rätt på lifvets bord,
Från nattens mun det ljufvaste ord!
Kom sänk dig ner på ditt silfvermoln
Och gjut af din balsam ur vallmoskåln
På mitt tröttade hjerta!
Lös bindelen opp
Från den tungsinta smärta!
Samla drömmarnes tropp
Och synernas under,
Att själn må sig sluta
Och sammangjuta
Med syskonen, der i de saligas lunder!

Dagen ilar
Med stojande larm.
Nu han jägtat sig varm
Och tröttad hvilar
Från mödans ok.
Öfver himlens panna
Drar qvällen sitt dok
Med stjernsmycket granna.
Till den daggstänkta ros
Nöjet med fjärilen
Flyktar sin kos.
Najaderna kärilen
Hvälfva ej mer.
Den flod, hvilken störtade ner
Med brusande ström,
Tyckes sorla i qvällen ett sakta förglöm.
Stillare rörs
Löfvet för vind.
Suset knappt hörs
Från den grönskande lind.
Sömn, du ljufva,
Du nattens fridsamma dufva!
Kom och mig slut
Till ditt hjerta och gjut,
Med kuttrande stämma, min tanke, min själ
Till ett tacksamt farväl
Af dagen, hvars tunga jag burit,
Af mödan, hvars skördar jag skurit!
Ack! kom till den trötte, betungade träl!

Ha! du hör mig,
Redan du för mig
I drömmarnes sköte
Friden till möte.
Hvad jag är säll!
All plåga förrinner,
Allt qval försvinner;
Som skuggan för skimret i stjernbeströdd qväll.
<b>Saknaden.</b>

En svartklädd skepnad öfver jorden skrider,
Beständigt ser åt fjerran, fjerran land.
Den vandrat har se'n forna, gråa tider,
Den evigt vandra skall på jordens strand.

Ett dystert sorgflor ned till medjan hänger.
Dess anlete så blekt, som månens, är,
Och suck på suck ur häfda bröstet tränger
Och liljekinden tårens dagg beklär.

Hon dag och natt kring dal och fjellar tågar
Och sorgligt ljuf uppå hvar dödlig ser.
Hon på hvar hydda slår, bedröfvad frågar:
»Finns väl min hulda älskling här bland er?» --

»Han finns ej här.» -- Då upp hon floret lyftar
Och ser förkrossad emot himmelen
Och suckar djupt, slår ögat ner och snyftar:
»Jag tänkte finna honom här igen»,

Och åter vandrar hon kring byar, städer,
När vintrens sol i frusna böljan drar,
När vårens duk den glada ängen kläder,
När höstens storm i gula löfven far.

Och öfver allt, kring skog och fjell och dalar,
Hon ropar öfverljudt sin älsklings namn,
Med träd och berg och vilda floder talar:
»Ack, hafven I min älskling i er famn?»
Då susar det i skogens gröna krona:
»Ej dväljes han, din sköna älskling, här!»
Och floderna och fjellens eko tona:
»Bland oss din hulde re'n försvunnen är!»

Så ständigt vandrar hon. Blott skaldens stämma,
När den framklingar uti fjerran dal,
Förmår dess sorgsna gång och tårar hämma
Och trösta det beklämda hjertats qval.

Vid sångens klang hon verldens sorg förlåter,
Dess anlet, som en engels, klarnadt står.
Hon återser den hulde, hon begråter.
I sången speglas det förflutnas vår.
<b>Den tillfrisknande.</b>

Kan den blinde utaf solen njuta
Och den döfve utaf harmoni'en?
Nej! de stränga Nornor båda sluta
I beständig natt och tystnad in.
Likaså, när läkarkonstens dotter,
Helsan, flyr vårt hjerta och vår famn,
Hvad bli lifvets allra skönsta lotter,
Rikdom, ära, lycka, börd och namn?

Ja, när plågan på sin bädd oss sträcker,
Hvad är menskan då med all sin kraft?
Ingen njutning mer vår känsla väcker,
Dödt är minnet för den fröjd, vi haft.
Fåfängt kärlek, fåfängt vänskap säger:
»Gläds för stunden och förgät ditt qval!»
Ack! det sjuka hjertat mer ej eger
Mellan fröjd och smärta något val.

O, hvad himmelsk vällust då att stiga
Ur den natt, hvari oss plågan sänkt,
Åt Guds blida dag å nyo viga,
Hvad till rof för döden nyss var skänkt,
Helsans lifsluft in i hjertat draga
Och med stärkta sinnen mer och mer
Nya krafter med hvart pulsslag taga
Ur en verld, som åter mot oss ler!

Ja, hur ljuft att, der naturen speglar
Dagen om sitt lugna majestät
Och der snäckan liksom fjunet seglar
Under samma vind i böljans fjät
Och hvar majdag dansar i det gröna
Med sandaler utaf rosenblad,
Helsans återvunna krafter röna
Och till bröder slutas frisk och glad --

Sitta uppå kullens höjd och minnas
Forna da'r och mången lycklig stund,
Fröjda sig, att ännu vänner finnas,
Hvilka med oss knutit lifsförbund,
Hoppas, att på vandringen står åter
Än en kyss att gifva eller få,
Än en dag, som ej af smärta gråter,
Men i glädje lyckligt skall förgå!


Dubbelt skönt och dubbelt värdt vår hjerta
Blifver lifvet då uti sin prakt,
Liksom glädjen efter flyktad smärta
Eller lugnet, då sig stormen lagt.
Och när kärleken uppå oss blickar,
Trycker handen ömt och oförtänkt, 
Tusen varma suckar hjertat skickar
Till den Gud, som helsan återskänkt.

Stå vi då, der drufvan purprad glöder
Och åt alla delar huldt sitt språng,
Vinkade af trogne, raske bröder,
Under klang af denna enkla sång:
»Var välkommen från de bittra öden!
Hvad du saknat, må du dubbelt nå!
Grafven gör oss lika uti döden,
Bålen uti lifvet likaså» --

Vi pokalen under tårar fatta,
Länge glömd och länge undangömd,
Och en skål åt helsans gudom skatta,
Denna skål till sista droppen tömd.
Kärlek vinkar oss med myrtenkransen,
Vänskapen med lyran står oss när.
Båda hviska: »kom till ungdomsdansen
Och den fröjd, som förr var dig så kär!»
<b>Europa.</b>

Bladen börja på dig gulna,
Eken likt i höstens park.
Alla himlar kring dig mulna,
Grå och skroflig är din bark.
I din krona icke mera
Lifvets sånger stämmas opp.
Endast korpars svarta tropp
I din vissna verld husera.
Stammen svälls af vattensot,
Kallbrand flammar i din rot.


Stormens larm allt närmre stundar,
Slagregn piskar hvarje blad.
Ingen pilgrim mera blundar
I din svalkas hvilostad.
En och annan blomma nickar,
Men i sömn, omkring din stam.
Våren mer ej af sitt kram
Någon myrt och lager skickar.
Källans yta, klar och mild,
Vill ej spegla mer din bild.


Skön du var i ungdomsåren,
Styrkan bodde i din barm,
Upp i kronan glödde våren,
Glansrik, tjusande och varm,
Ålderdomen nu dig trycker,
Lutad står du mot den graf
Uvilken fordom vagga gaf.
Snart din matta blick sig lycker.
Än en pust från ödets mund,
Och du störtar på din grund.

Dock de frön, du fält till jorden,
Trots den sekel-långa snö,
Ej i södern, ej i norden
Skola vid din grafhög dö.
Deras plantor en gång spira
Uti stolta stammar opp,
Bättre tiders nya hopp
Skall sin friska blomkrans vira,
Och den sång, din krona bar,
Åter tona ren och klar.
<b>Sångmön</b>.

När vårens gud med sina sippor flyr,
Han tröstar oss med sommarns ljufva möte.
Dock äfven han till sina kuster styr
Och glädjen dör i höstens kalla sköte.
Hvar ljusrymd skyms och bistra stormen gnyr.

På Floras fält med lien härjarn står,
Från minsta ros han späda bladen plockar.
Han ifrån grenen rifver trädens hår,
På himlen svarta molnen sammanskockar,
Han stjernor öfver nattens täcke sår.

Tungt hjertat slår på nordbon i dess tjäll,
Hans känsla saknar nu de forna fröjder.
Ej vårens morgon, sommarns purpurqväll
Stå mera i sin glans omkring hans höjder.
Ej någon vårfläkt susar öfver fjell.

En blid gestalt då nalkas till hans dörr
I rosendrägt och i en snöhvit slöja.
Hon tycks så skön som en af Frejas mör,
Han beder henne vänligt hos sig dröja,
Han tror sig hafva skådat henne förr.

Han bjuder henne sitta hos sig ner,
Han henne mjödets friska safter bringar.
Nu hennes stumma öga åter ler,
I hennes hand en gyllne lyra klingar,
Hon som en engel mildt mot höjden ser.
Hon prisar vårens flydde blomsterdag,
Besjunger molnens guld och vindens flägtar
Och solens glans och rosornas behag,
Kring hvilkas kalkar lätta fjäriln jägtar;
Och nordbons hjerta höjes vid hvart slag.

Hon sjunger elfvors dans i grönklädd sal,
Hon sjunger dufvors smek i tysta lunden
Och kärleken bland rosorna i dal
Och svanarne, som segla fram i sunden,
Och böljan, som på vattnet håller bal.

Nu tystnar hon och framför nordbon står
Och räcker honom härvid vänligt handen.
»Kom», hviskar hon, »och följ mig, dit jag går.
Nyss vintern låg på nakna klippestranden,
Se ut ifrån din dörr och det är vår!»

Än, broder, lefver <sp>sångmön</sp> på vår jord,
Bland dessa furuskogar än hon hvilar.
På hjertat läggen hennes spådomsord:
Med sång och sagobrott snart vintren ilar
Och våren kommer, förr'n vi tro, till nord.
<b>Snille och smak.</b>

Der skönhet och behag ej dela
Sitt lif, sin glans åt snillets flygt,
Eld och förtjusning ständigt fela.
Ej smaken stämpeln derpå tryckt.

Du flaxar upp och gör din resa
Från österns purpurstänkta led
Till sjelfva vester; men med nesa,
Ty skönheten var icke med.

Men om af tjusning hjertat flammar
För rosenkind och ögon blå,
Du konstens gudom hos dig ammar
Och lär dig formerna förstå.

Då från den blick, som lågan tände,
En själ går ut, som eldar allt.
Hvarthän din skaldefärd du vänder,
Är intet liflöst, dödt och kallt.

Så hylla troget skönhetslifvet,
Om snille blef din gudalott;
Ty vid dess strålar är dig gifvet
Att ega smak i rågadt mått.
<b>Solens dröm.</b>

När himlens första strålar göto
Sin nya prakt kring verldens rund,
Snart sol och jord sig sammanslöto
Till evigt älskande förbund.

Då tydde Gaja sin förtjusning
I blommans trånadsfulla glans,
I böljans tonfall, löfvens susning,
I fogelns drill och fjärilns dans.

Och tusen nya färger blänkte
I täfling fram ur hennes sköt.
Mot himlen vågen stjernor stänkte,
Kristaller klara källan göt.

Då stod som brud den unga jorden
I skimrande och grön talár.
Från hennes höga hufvud, norden,
Bar malmens klang dess kärleks svar.

Men när som qvälln den första dagen
På gyllne fästet bredde sig
Och nattens vagn, af spannet dragen,
Sig höjde öfver böljans stig,

Och Helios, speglad uti vågen,
Mot djupet sänkte blek sitt lopp
Och fjerran blott i röda lägen
Sin trohet tydde och sitt hopp,
Och mörkret svarta slöjan spände
Kring älskarinnans gömda land,
Blott stjernorna på fästet tände
Sin midnatts-klara himlabrand;

Han drömde, sänkt mot böljans bräddar,
Inunder himlens varma tält
Sig hvila på sin Gajas bäddar
I hennes famn så ljuft och sällt.

Han ser sig kyssa hennes kinder,
Vid luftens alla skalders kor,
Af silfvertråd en krans han binder
Kring hennes lockars gröna flor.

Och denna drömmen, mild och kärlig
Som dikten, steg på himlens rund
Och blänkte genom natten härlig
Med syskon-blossen i förbund.

Och denna dröm var klara <i>månan</i>.
När soln i sjön sig sänker ner,
Vi ännu se den helga tråna'n,
Som glänsande mot jorden ler.

Än tröstas Gaja af dess strålar
Och skönjer dem med ömt behag;
Ty om i dem sig sakna'n målar,
Ock målas hoppets morgondag.
<b>Morgon och afton.</b>

<i>Morgon och afton</i> de bodde till samman,
Hulda gudinnor, i endrägt och frid
Och under luftiga lekar och gamman
Njöto de ungdomens blomstrande tid.
Friden dem smekte i moderiigt sköte,
Tjusningen följde de lyckliga två,
Kom dem från jorden på dofter till möte,
Hvälfde omkring dem sin himmel så blå.

Susande lundar och vattenfall strida,
Dansande utför den glimmande häll,
Glödande rosor kring nejderna vida,
Speglande sjöar bland dalar och fjell,
Sjungande foglar i cedrarnes toppar
Ständigt omgåfvo det saliga par,
Och blott en själ uti olika kroppar,
Och blott ett hjerta och sinne det var.

Men se, en dag till de hulda anländer
Arla en gäst från den rodnande sjön.
Vänliga blickar emot dem han sänder,
Liksom en nytänd stjerna så skön.
Ynglingens öga i flammor sig målar,
Blixtrande lifvets omätliga lust.
Lockarne flöto kring skuldran, som strålar
Kring om en bländande marmorkust.

Upp ifrån gräset nu flickorna sprungo,
Stumma de stodo, och purpurens rand
Färgade kinden, och hemligen klungo
Toner i hjertat med tärande brand.
Blicken, orolig, på honom i lågor
Kastade de, under suckande qval,
Och uti vällustigt smärtande plågor
Lyssnade de till hans ljufliga tal.

Qch han dem bjöd, att i gräset det gröna,
Sätta sig neder och fröjdas en stund.
Blommiga kransar han band med de sköna
Under kastanjen i barnsligt förbund.
Och åt den äldsta af törnrosor bröt han
Ett diadem af en purpurröd glans,
Flög till den yngsta, af sjöliljor knöt han
Kring hennes lockar en skimrande krans.

Men när sig lärkan mot fästet uppsvingat,
Vindarne börjat sin ilande fart,
När Filomelernas klagan förklingat,
Dagen på himmelen glimmade klart;
Ynglingen åter steg upp ifrån marken,
Famnade systrarne ömt än en gång,
Gaf dem en kyss och försvann uti parken,
Fjerran ledsagad af foglarnes sång.

»Syster, ack, syster! hvad obekant låga!»
Sa nu den äldsta, mildt rodnande, qvad:
»Ack, i min barm hvilken smäktande plåga,
Se mina ögon i tårarnes bad!
Pulsarne brinna, blott <i>honom</i> de söka...
Ack, huru glad var den yngling, hur skön!
O, att han snart må mig åter besöka,
Der han först kom, från den strålande sjön!»

»Syster, ack, syster, jag delar din smärta!>
Bleknande höjde den yngsta sin röst,
»Tusende flammor förtära mitt hjerta,
Ej för dess qval finnes namn eller tröst.
Ack, hur han visste min kärlek att tända,
När han så himmeiskt och ömt på mig såg!
Ej ifrån honom min blick jag kan vända,
Ej ifrån honom min längtande håg.» --

»Fåfänga ord! Han ju vände sitt öga
Mest emot mig? I sin eldiga famn
Slöt han ju mig allra först? I det höga
Står jag ej tecknad närmast hans namnn?» --
»Mig han den varmaste kyssen dock skänkte,»
Suckar den yngsta med klagande ljud:
»Han mina kinder med tårar bestänkte,
Jag blir hans enda och trognaste brud.» --

Ve! och förbundet från fredliga tjällen
Flydde för kärlekens började krig.
Långt från hvar ann och från barndomens ställen
Sökte de älskarn på olika stig.
Liksom två strömmar ur moderligt sköte
Skynda sin ilande väg och ej mer
Komma hvar annan i lifvet till möte,
Förr än i hafvet de störta sig ner.

Och emot öster den äldsta på fjellar
Bygde sitt slott ibland cedrarnes rad;
Och emot vester bland stupande hällar
Midt i en skog mellan susande blad,
Reste den yngsta sin ensliga hydda.
Skuggorna svalka det lågländta hus.
Mellan cypresser, som boningen skydda,
Sprides af stjernor ett vemodigt ljus.

Men när gudomlige ynglingen hörde,
Hur den fiendtliga kärlekens magt
Systrarnas heliga endrägt förstörde,
Dref dem från barndomens lyckliga trakt,
Dunklades sorgligt hans leende öga:
»Evigt dem <i>båda</i> jag älska då skall!»
Och med en ljungande blick mot det höga,
Svor han den ed under stormarnes svall.

Derför hvar morgon den äldsta vid stranden
Nalkas hans stolta och eldiga gång.
Henne han kysser i vaknande branden
Under de qvittrande fåglarnes sång,
Vandrar med henne i rosiga marker,
Leker med lockarnes gyllne behag,
Binder mång' krans i de hviftande parker,
Talar med henne om barndomens dag.

Och när på skogarne hvilar sig qvällen,
Då till den yngsta han vänder sin stig,
Der hon bland dalar och blånande fjellen
Suckande upprest en hydda åt sig.
Der på en hviskande harpa han spelar,
Lyssnar med henne på böljornas gång,
Mildt hennes kärlek och smärta han delar,
Under den trofasta turturens sång.

En gång, det sägs, skola systrarna enas,
Smälta i hop till en endaste själ.
Kärleken skall genom pröfningar renas,
Bjuder se'n tiden ett evigt farväl. --
Vill du väl gissa, hvad ynglingen kallas?
<i>Solen</i> är han, med det guldgula hår.
Är han din älskling? -. Ja, allas, ja allas;
Ty hvarje barm för den ynglingen slår.
<b>Till aftonstjernan.</b>

Klara stjerna der i skyn
Med den liljehvita hy
Med den blicken, som i natten
Sänder kärlek, sänder tröst
Öfver land och öfver vatten,
Dig jag egnar lutans röst.


Bred omkring mig, bred en sjö
Utaf strålar! Låt mig dö
I ett eterhaf af tjusning
Under vestanvindars gång,
Under lönnars lena susning
Och en enslig talltrasts sång!


I den stilla qvällens stund
Sprid ifrån din klara mund
I min flickas blick en strimma
Och, då hon från mig är skild,
Måla för min sorgsna timma,
I hvar bölja hennes bild!


När i hamn från tidens haf
Bäddas skall den tysta graf;
Friden seglaren bereder;
Blifve du den stjerna då,
Som än blickar till mig neder
Från det nattomhöljda blå!
Och när sist vid åskors knall
Bådas jords ooh himmels fall;
Må du då, o blida tärna,
Uti nya verldars rymd
Lysa mig som morgonstjerna,
Aldrig dunklad, aldrig skymd!
<b>Natten.</b>

När solen nedåt vesterns bryn sig sänker,
På himlens purpurkind en stilla tår,
När qvällen öfver dalens rosor stänker
Sin silfverdagg utur sitt mörka hår;
En stilla tystnad öfver allt sig breder
Och friden stiger till hvart hjerta neder.


Af Edens glans på nytt din blick då väckes,
Ej af den sol, ditt öga lemnat nyss,
Men af den verld, der ljuset mer ej släckes,
Der hvarje flägt är gode andars kyss,
Der lifvets träd af gyllne frukter strimmar
Och öfver dig Guds eget öga glimmar.


Din gudaslägt, o själ, då först du anar,
Lätt gungad fram på fantasiens ström.
En evig vårglans för ditt öga klarnar,
Glad vaknar du ur tidens dunkla dröm.
Och fri och säll med himlaburne andar
Kring Skaparns tron du stämman ödmjukt blandar.


När dagen härjat biomstrens rosenkinder,
Då kommer natten med sin läkdoms kraft.
Hon hvarje sår med slöjan ömt förbinder
Och gjuter på hvar nerv sin vallmosaft.
Vid klang af näktergalars melodier
Vår tanke byts i sälla fantasier.
Jag prisar natten, ty hon porten spränger
Till högre rymder med sin elfenhand.
Igenom den till jorden himlen tränger
Med sina englar, ljus och blomsterland.
När böljan lägger hop sitt blåa öga,
Nedstiga andar till oss från det höga.

Den trötta mödans staf då blifver bruten,
På lefnadsstigen skjuta blommor opp.
Ur nattens urna lugnets flod är gjuten
Och kärlek famnas af ett högre hopp.
Den stilla saknaden i rymden ilar,
Vid aftonrodna'ns bröst sin smärta hvilar.

Och sömnen stiger från sitt tysta läger
Hit ned till oss i silfvermantlad glans.
Han på sin vigtskål våra plågor väger
Och vågen höjs af milda drömmars dans.
På nytt för oss den dystra jorden blommar
Och öfver allt är salighet och sommar.
<b>Gläd dig af lifvet.</b>

Snart nalkas vårdagjemningstiden,
Då ljus och mörker väga jemnt,
Med seger ljuset går ur striden
Och hjertat blir för glädje stämdt,
Då alla höjder stå så ljusa
Och alla Floras parker susa
Och vattnets tusen böljor gunga
ch himlens alla foglar sjunga:
»Gläd dig af lifvet i dina unga år.
Njut utaf nöjet, hvad du förmår.
Man klagar ofta utan fog,
Att man ej njuter nöjen nog.
Man plockar törnen mången gång,
Men låter liljan stå.»

Far väl med bjellran och med släden,
Ett bättre nöje förestår.
På fältets gröna mattor träden,
Der blomrik Maj emot er går.
Han öfver himlen kastar strålar
Och minsta grand med purpur målar.
Han bägarn bjuder kring i runden
Och sjunger i den täcka lunden:
»Gläd dig af lifvet» m. m.

I ringen kärleken då stiger
Och skänker hjertat mod och tröst.
Då kommer vänskapen och viger
Till tempel hvarje redligt bröst.
Då smekas dufvorna i toppen
Och fjäriln kysser rosenknoppen.
Då hviskar öfver land och vatten
Zefiren ända långt på natten:
»Gläd dig af lifvet» m. m.

Och minsta barn går ur sin stuga
Att leka om i dal, på höjd,
Och blommans bi och fönstrets fluga
Fritt surra kring i lust och fröjd.
Sitt lilla frökorn siskan plockar
Och på de små i nästet lockar.
Herdinnan hjorden sammankallar,
Vid hennes sida herden trallar:
»Gläd dig af lifvet» m. m.

Och broderligt hvart hjerta sluter
Sig till ett annat ljuft och sällt.
Man endast fröjdas, endast njuter
I park, på våg, på äng och fält.
Och flammar drufvans purpurlåga,
Hvem tänker mer på ve och plåga?
Vid gökens rop från skogens tallar
Ett trefaldt vivat återskallar:
»Gläd dig af lifvet i dina unga år.
Njut utaf nöjet, hvad du förmår.
Man klagar ofta utan fog,
Att man ej njuter nöjen nog.
Man plockar törnen mången gång,
Men låter liljan stå.»
<h2>Jag minns den ljufva tiden.</h2>

<i>(Efter egen behaglig melodi.)</i>

—
<poem>
<b>A</b>ck sköna tid, då tungan stamma':
»Jag älskar dig, du enda, dig,»
Då hela hjertat stod i flamma,
Dess eld i hjertat spridde sig,
Då hvarje dröm blott kärlek tydde
Och hvarje suck ett kärleksord,
Och för vår späda aning grydde
Ett gyllne lif på denna jord!
Hur lyckligt att så saligt drömma
Och drömma det hvar enda dag
Och låta mot naturens strömma
Sitt eget hjertas fulla slag.

Och då, när ändtligen den sköna,
Den evigt hulda funnen var,
Än grönare blef oss det gröna,
Än klarare hvar bölja klar,
Än ljufvare hvar ton i lunden,
Än hetare hvar stråles brand,
Än mildare på himlarunden
Hvar stjerna öfver molnens rand.
Och flög så kyssen, ack, den första,
Den sötaste från hennes mund,
Hvem fann sig ej på jord den största,
Den sällaste från denna stund!

Förtrollningstid, du är försvunnen,
Din fot gått neder i sin graf.
</poem>
<poem>
Din korta lefnadstråd är spunnen,
Han snart af Nornan klippes af.
Dock minnet sväfvar än till baka,
Likt älskarns vålnad till sin brud.
Försvunna dagar ännu vaka
Och lefva upp vid lyrans ljud.
Och när pokaln i höjd jag lyftar
Emot den bleka aftonskyn,
Den glada ungdomstiden snyftar
I drufvans perlor för min syn.

—
</poem>
<h2>Herden och herdinnan.</h2>

—
<poem>
<b>Dröm.</b>

<b>V</b>id en aldrig grumlad strand,
Med herdinnan hand i hand,
Herden går bland sina fåt.
På en kulle hyddan står.

Solen, varm på azurns rymd,
Aldrig der af moln är skyrad.
Daggen lifvar ros och blad
Med sitt friska morgonbad.

Hela året är der vår.
Aldrig någon storm der rår.
Bara blommor, vestansus
Trifvas kring det tysta hus.

Ingen klippa der är kal.
Öfverallt är blomstersal.
Fogeln tam hörs qvittra der
Och sitt språk åt herden lär.

Som en spegel hela sjön.
Se den viken, huru skön,
Der en himmel, blå och rund,
Hvilar på dess rena grund!

Och den dalen, der i ro
Tusen foglar sammanbo,
Der med harpan uti hand
Ljusets englar gå ibland!
</poem>
<poem>
Och det klara vattenfall,
Glittrande uti sitt svall,
Der små strålar dansa kring,
Lekande på vattnets ring!

Se, hur blommor trängas der
Invid stranden, ren och skär,
Att i vågen, lugn och mild,
Skåda få sin egen bild!

Ingen herde med sin hjord
Är mer säll uppå vår jord.
Bland herdinnors hela här
Ingen mera lycklig är.

När han sjunger, från sin hall
Ljuder ekos återskall.
Aldrig från hans sida skild
Sitter makan öm och mild.

Vid hvar ton en blomma tar
Hon, och binder snäll och snar;
Och när kransen färdig är,
Sångarn den på hjessan bär.

Födda uppå samma dag,
Ödet mildrat så sin lag,
Att på samma dag också
Skall dem döden båda nå.

Nej, en engel före dem
Till det rätta Betlehem!
Hyddan till ett tempel opp
Resa skall en evig topp.

—
</poem>
<poem>
Dit skall se'n hvar pilgrim gå
Och dess bröst af andakt slå;
Kärleken, på samma ö,
Blomstra, älska, kyssas, dö.

—
</poem>

<h2>Kärleken.</h2>
—
<poem>
<b>G</b>rymmare än tigern kärlek är,
Han som elden sjelf sitt offer tär.
Jemnt han plågar utan att oss döda,
Hjertat blöder utan att förblöda.
Liksom skuggan följer kroppen åt,
Så han följer oss på lifvets stråt.

Skådadt hopp, som aldrig återses,
Trofast suck, som ej besvarad ges,
Gyllne pil, som bröstet genombårar,
Bitter dagg på kindens rosenvårar,
Natt, som intet ljus åt ögat bär:
Sådan Amors grymma boja är.

Facklan skakar han kring allt på jord,
Öster, vester, sunnan eller nord.
Allting glädes, der hans ande dröjer,
Allting gråter, när han vingen höjer.
Kärlek, kärlek, är du himlars gud,
Hvarför då så grymma dina bud?

I naturens hjerta lugnet bor,
Endast fiendskap du menskan svor.
Turturdufvan mötes af sin maka,
Endast menskan dömdes att försaka.
På den väg, med trötta steg hon går,
Blodbestänkta törnen blott du sår.
</poem>
<poem>
Dock der ofvan, ej af qvalen skymd,
Vidgas skall en evig kärleks rymd.
Kärleks känslor blifva hjertats tankar,
Amors båge byts i hoppets ankar,
Och han sjelf, från pil och vinge skild,
Skall oss helsa i hvar blick, hvar bild.

—
</poem>
<h1>Drömmen.</h1>

—
<h2>Till Emma.</h2>

<i>(Fritt efter Oehlenschläger.)</i>

<poem>
<b>E</b>n gång jag mig drömde en ädel sten,
Som i Emmas snöhvita panna satt.
Han spridde kring lockarnes sköna natt
Ett så stilla, trånande sken.
Så månget öga såg upp på mig,
Jag var så hänryckt, så lyckelig.
Men ack! min sälla, min tjusande lott
Med drömmen, den ljufva, försvann innan kort.
Jag vaknade, fann mig bedragen, allen',
För <i>fattig</i> att vara en ädel sten.

En ann' gång jag drömde mig vara en ros,
Som satt helt nära vid Emmas bröst.
Mitt hjerta slog af osägelig tröst.
Men ack! min dröm snart rymde sin kos,
Och, vaknad, jag hörde en hviskande röst:
För <i>ful</i> är du visst att vara en ros.

Jag slutligen drömde mig vara ett blad,
Som hvilade huldt på Emmas bord.
Så ödmjukt, så innerligt henne jag bad
Att derpå skrifva ett endaste ord.
Jag drömde, hon fattade pennan med hand
Och lutade hufvudet mot mig ned.
</poem>
<poem>
Jag kände, hur från hennes kind en brand
På glödande papperet mildt sig spred.
Jag vaknade plötsligt med bladet i famn.
Då tycktes en röst till mitt öra nå:
<i>För tom är din själ och för ringa ditt namn,</i>
Att något förtjenar att skrifvas derpå.

—
</poem>
<h1>Judinnan.</h1><footnote>Efter ett judiskt manuskript; men omarbetadt.</footnote>.

—
<poem>
Så mörk är qvällen. Inga stjernor glimma.
Från norden blåser vinden kall och hård.
Likväl sig smyger i den dystra timma
En skepnad fram på ödslig kyrkogård.

Hvem är den skepnaden? Det är en qvinna,
Af sorgen nedtryckt i sin ålders vår.
På bleka kinden feberflammor brinna,
I matta ögat darrar saknans tår.

Hon är dock skön. I dessa tärda dragen
Står mången glimt af skönhet ännu qvar,
Likt sommarns äng, som, utaf lien slagen,
Än mången sparad ros i skötet har.

Dock synes grant, att, fastän född i norden,
Hon likväl är en dotter af den stam,
Som, ammad af den österländska jorden,
Än fädrens pregel bär i dagen fram.

Hvad! En judinna här på dessa ställen,
Blott egnade åt kristnes hopp och tro?
Hvad söker hon uti den mörka qvällen
Bland dessa stumma grafvars hemska ro?

Men se, hur vacklande hon stegen leder
Till denna grift, som skoflades i går!
På friska mullen matt hon sjunker neder
Och sina armar omkring korset slår.
</poem>

<poem>
»Jag är så trött! O! låt mig här få drömma!
»Och Du, för hvilken Abram nåder fann,
»Förlåt judinnan, om dess tårar strömma
»Vid minnet af en älskad, kristen man.»

»Det gifves strängar i ett qvinnohjerta,
»Ej mannen deras toner fatta vet.
»Ett låtsadt lugn i lifvets högsta smärta
»Är hennes rikdom, hennes hemlighet.»

»Den var ock min! Ej kunde någon ana
»Min kärlek utom han, som egde den.
»Han bjöd mig dela glansen af sin bana.
»O, hård var kampen, svår var frestelsen!

«Den striden gälde lifvet eller döden,
»En strid emellan menniskan och Gud.
»Mig vinkade en verld af glada öden,
»Jag kunde blifva Ottos stolta brud.»

»Men att det nå, min tro jag skulle svika.
»En stund jag tvekade; till slut likväl
»Så måste <i>menniskan</i> för <i>guden</i> vika.
»Åt jordisk lycka sade jag farväl.»

»O, kors! man säger, att du kan försona
»Och att du är en bild af nåd och frid.
»Mig gaf du endast lifvets törnekrona,
»Och genom dig först väcktes denna strid!»

»Dock tyst härmed! I dystra afskedsstunden
»Besvor jag Otto vid Jehovas namn
»Att ta en brud, vid Kristi lära bunden,
Och lemna mig åt glömskans kalla famn.»
</poem>
<poem>
»Jag viste ej i öfvermått af smärta,
»<i>Hvarom</i> jag bad; men se'n sitt <i>ja </i>han sagt,
»Då stack det till i detta arma hjerta.
»Det såret läkes ej af tidens magt.»

»Han höll sitt ord. Men med en fårad panna
»Och bleknad kind han vid sin maka gick.
»Stum syntes mannen lifvets fröjd förbanna,
»Ett krossadt hjerta låg uti hans blick.»

»O, hvad jag led att skåda honom lida,
»Se mannens kraft af qvalen så förtärd!
»Näst Gud, som gaf mig mod att tåligt strida,
»Var tanken att bli sådan kärlek värd.»

»När natten nalkades från mörkrets länder
»Att sömnens vallmo öfver bädden strö
»Jag vakade ännu; — med knäppta händer
»Jag bad: O, låt mig <i>före</i> honom dö!»

»Jag blef ej hörd. Än i sin famn mig sluter
»Ett jemmerlif, som kring mig tistlar sår.
»Dock hvarje suck, det matta bröstet gjuter,
»Skall bli ett lugnt och stilla <i>Fader vår</i>.»

»En dag det rykte hann mitt häpna öra,
»Att plågans band vid bädden honom höll.
»Att till hans räddning <i>intet</i> kunna göra
»Förbittrade än mer den tår, som föll.»

»Hvar qväll, så snart som aftonstjernan blänkte,
»Min starka oro till hans hem mig bar.
»I tjenarns hand ett silfvermynt jag sänkte
»Och frågade, hur med hans herre var.»
</poem>

<poem>
»En dag en röst sig trängde till mitt öra;
»Det var hans makas. Väl jag kände den.
»Hvad har judinnan ständigt här att göra?
»Se till, att hon ej kommer mer igen!»

»Då kände jag uti mitt hjerta brinna
»Ej hat, men ömkan, hvilken sade mig:
»Hvad jag beklagar denna kristna qvinna,
»Som så föraktar, så förtrampar mig!»

»Från denna stund jag hörde upp att fråga.
»Stum, obemärkt, jag framför huset drog.
»Jag såg i rummet lampans bleka låga.
»Det rörde sig. Jag viste redan nog.»

»Så tvenne aftnar. Men den tredje qvällen
»Der var så mörkt, som uti grafvens natt.
»Den bleka månen ifrån stjernepellen
»Sken på ett lakan, som för fönstret satt.»

»O! då begynte i mitt inre vakna
»Den qväfda smärtan i sitt raseri.
»Så hade jag ännu ej lärt mig sakna.
»Jag kände, att för mig var allt förbi.»

»I går begrofs han. Dold ibland den skara,
»Som tanklös tränges kring hvar öppnad graf,
»Jag hörde presten tvärt och kallt förklara,
»Hur han i Kristo saligt somnat af.»

»Af vanmakt fattad, jag ett skri lät höra,
»Då möttes jag af mängdens hån och spe:
»Låt oss judinnan bort från kyrkgåln föra,
»Hvad har hon här att undra på och se?»
</poem>
<poem>
»Jag drog mig undan. Dock från kyrkogården
»Jag vek ej bort, men obemärkt blef qvar,
»Och nu, på knä invid den stumma vården,
»Jag bedja vill till alla väsens far.»

<tab>	»Fader vår! o, till din himmel
<tab>	»Låt ditt barn snart flytta opp!
<tab>	»Tröttad utaf verldens vimmel,
<tab>	»Står till dig mitt enda hopp.
<tab>	»Endast du kan ge mig tröst,
<tab>	»Fader slut mig till ditt bröst!»

<tab>	»Om min tro ej var den rätta,
<tab>	»Har jag dock den haft så kär.
<tab>	»Den har mägtat qvalen lätta,
<tab>	»Kufva månget ondt begär.
<tab>	»Om jag irrat mina fjät,
<tab>	»Fader, o förlåt mig det!»

<tab>	»Men jag känner döden nalkas.
<tab>	»Fader, fader, stå mig bi!
<tab>	»Blodet isas, kinden kalkas,
<tab>	»Hjertats slag är snart förbi.
<tab>	»Då jag somnar sakta in,
<tab>	»Låt din himmel blifva min!»

När solen sig på himlafästet höjde,
Till kyrkogården gamle väktarn gick.
Vid en nyss skoflad graf sig plötsligt röjde
En qvinnoskepnad för hans skumma blick.

Han gick ditåt och rörde den med stafven.
Han ropade till den, men intet svar,
Ty stel hon låg der, stum som sjelfva grafven,
Och släckt var lifvet i dess ögonpar.
</poem>
<poem>
Och ingen viste, hvem hon var i tiden.
Afsides derför henne gafs en grift.
Der hvilar hon ifrån den bittra striden;
Men hvarest, vittnar ingen minnesskrift.

—
</poem>
<h2>Frejas klagan.</h2>

—
<poem>
<b>B</b>edröfvad satt Freja vid stranden
Och gret i den ensliga lund.
Hon såg åt de blånande landen
I midnattens stjernprydda stund.

Hon sörjde sin Odder och räckte,
Knäböjande, handen ditåt,
Der fullmånen lutande sträckte
Sin bild ibland vågornas gråt.

»Ack, kom då, min Odder, till baka
»Din Freja dig sörjer på strand.
»Kom, kom till din älskande maka
»Hit åter på böljornas rand!»

»Se, här utaf blommor jag bäddat
»En lägerstad nere vid sjön.
»Till randen jag guldhornet bräddat
»Med gudadryck, härlig och skön.»

Då hördes i luften en stämma,
Från molnen en stråle flög ner:
»O, Freja! din klagolåt hämma,
Din Odder ej åter du ser.»

»Minns nöjet, det rusande, flyktar
Så snabbt som en vårvind i lund.
I njutningens armar snart lyktar
Hvar kärleks hänryckta sekund.»
</poem>
<poem>
»Och offret bli tårarne sedan,
Till törne den blomma man gaf,
Tills åldren i skymmande nedan
Oss för till ett fremmande haf.»

»Se upp!» — Nu hon såg med sitt öga,
O himmel, hvad tjusande syn!
Ett haf utaf guld i det höga,
Som bröts mot den rodnande skyn.

Och i detta hafvet så sköna,
Så härliga öar hon såg.
Och på dessa öar det gröna,
Det himmelska utsädet låg.

Af tårar, af smekningar, löjen,
Af kyssar, af trohet och hopp,
Af jublande, blåögda nöjen
En dansande, rosenklädd tropp.

Hon torkade gråten från kinden,
Som mildt utaf dagranden bröts,
Och nu hennes klagan i vinden
Till stilla adagio förböts.

—
</poem>
<h2>Önskan.</h2>

—
<poem>
<b>F</b>ick jag som en svala vara,
Sätta mig på vassens strå,
Fick med sommarns fröjd nedfara
Uti hafvets böljor blå!
Huru ljuft vid vindens gång
Sjunga få sin afskedssång!

Eller fick som svan jag fara,
När som sommarns fröjd är slut,
Bort, der rosor blomstra klara,
Långt med solen söderut,
Och i drufvans blida skygd
Skåda der min boning bygd!

Se! som fogeln uti buren,
Är jag stängd från ljus och sol.
Kall och liflös är naturen
Nu omkring den norra pol.
Frosten täcker ängens mark,
Härjad står hvar blomsterpark.

Dock på himlen upp jag skådar,
Sommarn dit har flyttat opp.
Ack! hur allt så skönt sig bådar
Der vid stjernors ljusa lopp.
Blomstertid i himmelen
Kom till jorden snart igen!
</poem>
<h2>Molnen.</h2>

—
<poem>
<b>S</b>om molnen så äro ock menniskors öden,
De irra, de ila i korsande lopp.
Än vexla de lifvet, än vexla de döden,
Än afgrundens fasa, än himmelens hopp.

Lik barndomen ler deras skimrande slöja
Om morgonen stilla i oskuldens dal;
Men småningom börjar sig lifvet att höja,
När solen går fram ur sin konungasal.

Då börja de nyfödda dimmor att dansa
Och leka förtroligt med blommorna små.
Men städse de växa, de stiga. De kransa
Med lockarne slutligen fjellarne grå.

När middagen nalkas, allt högre de ila,
Som skuggor de vandra till himmelen opp.
Ej mera då ges någon rast eller hvila,
För vinden de jägtas i stormande lopp.

Och månget ett moln uti ljummande tårar
Då smälter till baka i lundarnes sal,
Der fordom det sög af de blommande vårar
Och lekte med rosen i ungdomens dal.

Blott få hinna ljusverldens lyckliga zoner,
Den lockiga himmelens strålande gud,
Der örnarne bygga och stjernornas toner
I rymderna höja de klingande ljud.
</poem>
<poem>
Men aftonen kommer i ilande loppet;
Då griper sig mången en farande sky
Bland himmelens stjernor den ljufvaste, hoppet,
Och vinkar och ler öfver stad, öfver by.

Men det, som af jorden är kommet, det bäddar
Å nyo i jorden sin natthöljda graf,
Tills jorden det åter ur stoftfängslet räddar,
När härlig hon stiger ur morgonens haf.

—
</poem>
<b>Porträttet.</b>

—
<poem>
<b>O</b>m de behag, hvarmed din ungdom prålar,
Du i en bild af skönhet vill beskåda,
Så hör, hvad dig min egen dom vill båda,
Och märk de penseldrag, som här jag målar.

Ditt anlet klart som purpurrosen strimmar,
Och barmens snö med Cypris' täflan bjuder.
Din glans så mägtigt för dess öga glimmar,
Att sjelf af en odödlig harm hon sjuder.

Af dina ögonbryn sig tvenne bågar
Har Amor bildat, han, som kärlek sänder.
Dock nedanför, utaf den blick som lågar,
Han såras sjelf och sig i trånad tänder.

En monarkinna öfver dessa ställen,
Du själens lugn ur våra hjertan tager.
Lik en magnet hvart bröst du till dig drager,
En ädelsten, stolt blänkande på hällen.

Jag med ett drag din skönhets skimmer målar:
En himmel strålande, en sol, en stjerna.
Du är min gudom, himlaburna tärna,
Och lik Aurora i sin prakt du prålar.

—
</poem>
<h2>Vattnets krusning.</h2>

—
<poem>
<b>K</b>lagande i vårens qväll
Sapfo satt på klippans häll.
Harpan i dess sköte låg,
Stjernan sken på vattnets våg.

Nu hon uppstod himmeiskt skön,
Blickade i djupa sjön,
Tog så harpan i sin hand,
Kransad utaf myrtenband.

Och hon sjöng vid böljans gång
Himmelskt ljuf sin svanesång.
Lyssnande derpå i qvälln,
Zefyr satt och gret på hälln.

Nu ifrån den branta hall
Störtar hon i hafvets svall.
All naturn man sucka hör,
Stjernans glans i molnet dör.

Zefyr steg på vattnets rand,
Tecknade med rosenhand
På den milda vågens gång
Sapfos ömma afskedssång.

Än på vattnet skriften står,
Lika fager år från år.
Kärlek dock blott mägtig är
Läsa, hvad den innebär.

—
</poem>
<h2>Snön.</h2>

—
<poem>
<b>F</b>rån himmelen i liljehvita kläder
Dig, ljusets barn, jag komma ser.
Dock snart den hvita drägten fläckas ner
Af mullens son, som på dig träder
Och färg af jordens stoft dig ger.

Men hvarför sjönk du så ifrån den ljusa
Och klara himlarymden ned?
Nu bunden ligger du på öde hed,
Der natten rår och hemska vindar brusa.
Från fästet dina syskon, stjernorne,
Så saknadsfullt ned på dig se.

Ack, lätt och ljus med fria vingars segel,
Med liljan på din kind, i luftens land
Du sam och såg dig uti solens spegel
Och log så glad i morgonrodnans brand.
Du darrade i aftonrodnans degel,
Till dess, ej nöjd med hvad du redan var,
Du ville vara mer — få kropp — du sjönk, men bar
I sjelfva fallet än utaf din härkomst pregel.

När soln om våren på dig ser,
Då vaknar åter upp hos dig ett flyktadt minne.
I tårars strida flod du ödmjukt sjunker ner,
Det kalla hjertat smälter bort här inne,
På nytt till eterns höjd du dig beger.
</poem>
<poem>
En bild af menniskan du är, o sköna barn
Som du, hon bodde i det rena ljuset,
Men, snärjd i sinlighetens garn,
Hon sjönk befläckad ned i låga gruset.
Dock, väckt af blicken ifrån himmelen
Till känsla af sig sjelf, sitt mål igen,
Hon skyndar, såsom du, på nytt till fadershuset.

—
</poem>
<h2>Molnen.</h2>

—
<poem>
<b>P</b>å fästets rymd förunderliga väsen,
Som aldrig egen ro i edra själar,
Än snabba ljungeldens, än stormens trälar,
Till perlor bytta uppå gröna gräsen,
Till snölaviner på de gråa hällar,
Till silfverslöjor kring de höga fjellar;
Hvar är ert hem och edert mål i tiden?
Är eder lösen kampen eller friden?

Hur mången gång jag sitter och beskådar
Er underbara lek i rymdens rike!
Beständigt skiftande och aldrig like,
Än tvinnen i er hop i purpurtrådar
Och granna sömnader för morgondrägten,
Än öfver solens gyllne skepp I flägten
Likt röda vimplar, än till blåa öar
I vexlen om och än till blanka sjöar.

Med öga af förgät-mig-ej, den blåa,
Hvem blickar fram ur edra rosenslöjor?
En här af huldgudinnor, himlamöjor.
Ur midnattsmolnets sköt, det tunga, gråa,
Hvad simmer der? En skara hjeltehamnar.
Än kämpen blanka silfverbågen famnar,
Och genom töcknet, som kring fjellet slingar,
Den bleke Finjals harpa sorgligt klingar.

Dock högst i majestät vi eder röja,
När, uti koppar klädde, fram I dragen
</poem>
poem>Med blixtens pil och tunga, hemska slagen.
När edra händer dundrets åskor höja,
Naturens stämma tystnar då i lunden,
Så stilla blifver böljan uti sunden,
Sitt korn på åkern skrämda fogeln glömmer,
I blommans sköte fjärilen sig gommer.

Allt skälfver: berget på den djupa grunden,
Den späda rosen på sin låga tufva,
På klippan örnen, skogens turturdufva
Och näktergalen uti myrtenlunden.
En vredesblixt är hela himlen vorden,
Ett bröst af dödens fasor hela jorden.
Hvar sträng på verldens harpospel är sprungen,
Hvart ljud är dödt, som klang i rosendungen.

Men blixten upphör. Saktare gå ljuden
Från ljungaren, och regnets skurar stanna.
Allt mer det ljusnar kring om fästets panna.
Ur dunklet återträder gyllne guden.
Till vesterns bryn de spridda skyar hasta,
Vid aftonstjernans fot de stilla rasta,
Likt lamm, som trygga mötesplatsen hinna
Och glada slå en ring kring sin herdinna.

Förunderliga väsenden, ej egen
i något hem, ej några hviloställen.
Nomader mellan morgonen och qvällen,
För er den hela himlarymd är vägen.
Från öster purpurns färg till eder bringas,
Ert gula hår af vindens sylfer slingas.
Med stjernorna I dansen om på kullen
Och månens klot emellan er i rullen.

En önskan bär jag: att med er få kryssa
Igenom vida, blåa himlafälten,
</poem>
<poem>Från österns port till hvita stjernetälten,
På färden hvarje ljusets härold kyssa,
I solens strålar bada få min anda,
Med vindens stämma mina toner blanda,
Sist af förtjusning, midt i nöjets vårar,
Som I, mig lösa upp i ljumma tårar.

—
</poem>
<h2>Sippan.</h2>

—
<poem>
<b>S</b>äg, hvi blickar du, mitt öga,
Sorgligt neder på din stig?
Fins ej i det blåa höga
Någon glädje qvar för dig?
Eller har ej jordens hjerta
För din åtrå, för din smärta
Någon återblick att gifva,
Som kan väcka, som kan lifva,
Skingra mörkret för din syn?

Se, der borta, hvilken tärna
Nickar under vårens pell!
Skynda; hör, hon ber så gerna,
Att du nalkas hennes tjäll.
Blåa ögat står i tårar;
På dess kinders friska vårar
Vinden sitt adagio spelar.
Ack, hur gerna hon dig delar
Hvarje fröjd utaf sitt lif!

Känner du ej <i>blåa sippan</i>,
Vårens första blick till oss,
När uppöfver vinterklippan
Solen träder med sitt bloss,
Väcker skogens turturdufva,
Grönbekläder markens tufva,
Skingrar töcknen, träden kransar
Och med ljusets Alfer dansar
Öfver spegeln af din själ?
</poem>
<poem>
Öppna dig, du sorgsna öga,
Blicka fritt och gladt omkring!
Der uppöfver himlen höga
Och här nere sippors ring!
Hur de niga, hur de buga
I sin lilla, gröna stuga
Utaf lönnar, aspar, lindar!
Huru sött af vestans vindar
Kyssas de! Hvad himmelsk kyss!

Se, den tår, du stilla gjuter,
Lilla sippan hemtar opp;
Till sin mun hon ömt den sluter,
Hviskar: fatta mod och hopp.
Smält är qvalets is i norden,
Allting fröjdas nu på jorden.
Luftens folk hur fria, glada!
Kom ock du, dig muntert bada
Uti nöjets eterström.

Tack, o sippa, för din lära!
Se, nu är mitt öga gladt.
Jag vill nöjets gudom ära,
Suga af dess blomsterskatt,
Maj intill mitt hjerta trycka,
Honom prisa för min lycka,
Och, när du, o sköna engel,
Vissnat på din späda stängel,
Än jag drömma vill om dig.

—
</poem>
<h2>Källarn.</h2>

—
<poem>
<b>D</b>u klarögda källa, hvars fredliga våg
Så tyst genom dalen, sig sträcker,
Din ljufliga susning å nyo min håg
Till sånger och harposlag väcker.

Så vildt uti fjerran den skummande ström
Sin fart emot stränderna bryter.
Du liknar en fridens lycksaliga dröm,
Som sakta bland blommorna flyter.

Om stundom en dyster och vemodig bild
Från skuggande sjön på dig faller,
Inom dig dock bär du en himmel, så mild,
I klingande, klara kristaller.

Till dig må den irrande sångaren fly
Att samklang i lefnaden lära.
Han söke, som du, under stormarnes gny
Sin himmel inom sig att bära.

Och när han af grifternas manande bud
Från tiden och verlden är gången,
Än dröje hans smältande själ i de ljud,
Som klinga från lyran och sången.

—
</poem>
<h2>Nordanvindens sång för böljan.</h2>

—
<poem>
<b>V</b>yss, vysseri vyss!
Du blåögda barn,
Ligg ej längre och lyss
På löfvenas fall
Och stormvindens svall
I den skyhöga ek;
Ligg ej längre och lek
Med fiskarens garn
Och det gungande flarn.
Du till sömn nu skall gå
I din vagga blå.

Vyss, vysseri vyss!
Var snäll och mig kyss,
Och så somna s'en
I min famn, på min arm.
Slut nu ögat igen.
Jag vill snöra din barm,
Jag vill linda din hand
Med små silfverband.
Kring om halsens smaragd
Skall kristallen bli lagd,
Med sin glittrande rand.

Vyss, vysseri vyss!
Nu till afsked en kyss,
Den är kall, men en gång
Du en varmare får
</poem>
<poem>Af den eldiga vår,
När talltrasten slår
I linden sin sång.
Nu adjö och godnatt,
Du min älskade skatt,
Slumra sött och lef väl
I din vagga! — Farväl!

—
</poem>
<h2>Den första vårsången.</h2>

—
<poem>
<b>S</b>tjernan, lik en stelnad droppe,
Hänger uppå molnets brädd
Och den dag, som bor der oppe,
Är i dystra skuggor klädd.
Intet ljud i dômen skallar,
Ingen suck från böljans mund,
Endast nordans tjut, som svallar
Öfver Floras kala lund.

Dock, se, våren från det höga
Smälter hvarje stelnad ton,
Öppnar åter solens öga,
Skingrar töcknet kring vår zon.
Från sin tufva lärkan svingar,
Vingen spänns af lust och fröjd
Och å nyo glädjen klingar
I det blåa hvalfvets höjd.

Lilla lärka! öppna dagen
Med din vårsång, glad och säll,
Och min lyra, ljuft betagen,
Skall dig helsa från sitt tjäll,
Från det fönster, björken täcker
Med sin skärm af gröna blad
Och der våren sippor räcker
Åt min lugna hvilostad.

Sjung, när flodens lösta bölja,
Väckt utaf den ljumma vår,
</poem>
<poem>
Går att dessa stränder skölja,
Der min Idas boning står.
Sjung, när morgonrodnan gjuter
Purpurns brand på hennes kind.
Sjung, när aftonrodnan sluter
Dagens port för nattens vind.

Sjung, när hon med gyllne lockar
Dansar fram på vårens mark.
Sjung, när hon sin majros plockar
Uti Floras blomsterpark.
Sjung, när första kyssen brinner
På dess läppars rosor två.
Sjung, när första tåren rinner
Från dess ögons milda blå.

Locka ljufva morgondrömmar
Ifrån skyn, der dagen ler.
Vagge de på luftens strömmar
Med sin sång till henne ner.
Sväfve, liksom blomsterstänglar
Kring en källas stilla brädd,
Paradisets alla englar
Kring om hennes morgonbädd.

Henne lär, hur genom toner
Hjertat känslans himmel når,
Hur till ljusets regioner
Själn på sångens vinge går.
Vare grafven sist en tufva,
Dit från eterns blåa loft
Dina sånger, himlaljufva,
Strömma ned till hennes stoft.

—
</poem>
<h2>Luften.</h2>

—
<poem>
<b>H</b>ör på min ton, min lifvande ton!
Den går kring all verldens vidsträckta zon,
Den tränger, som ljuset från solgudens hår,
Till himlen, till jorden, till böljan, som går
I hafvet och upp emot skyarne slår.

<tab>Hör på min ton! den skallar,
<tab>Den svallar
<tab>På hvälfvande sjön.
<tab>Den susar,
<tab>Förtjusar
I lunden, i dalen med flägtande dön.
Den går all himlens rymder ikring,
Till solen, till månen, till stjernornas ring.
<tab>Hör åskornas skall,
<tab>Knall uppå knall!
<tab>De braka,
<tab>De skaka
Båd' bergen och hafven i eldsfloders svall.
<tab>Kraft bor i mitt bröst,
<tab>Kraft bor i min röst.
<tab>Jag ropar, och skyarne skälfva,
<tab>Planeterna hvälfva
<tab>I gnistrande skrud.
<tab>Allting bäfvar
<tab>Vid mitt ljud.
<tab>Allting sväfvar,
<tab>Som ett litet dun,
<tab>För min andedrägt,
</poem>
<poem><tab>När, likt dombasun,
<tab>Jag min stämma väckt.

<tab>Men min ton ock ljufligt klingar,
<tab>Mild, som eolsharpans ljud,
<tab>När som glada lärkan svingar
<tab>Upp till vårens unge gud.
<tab>Kring om flickans lockar sväfvar
<tab>Då min varma andedrägt.
<tab>Liksom fjärilen jag bäfvar
<tab>På dess barm i sakta flägt.
<tab>Kring dess mun och kind jag flyger,
<tab>Som ett trofast kärleksbud,
<tab>Och i hennes öra smyger
<tab>Älskarns suck och böneljud.

Se på min drägt, min kungliga drägt!
Den kring all verldens rymder är sträckt.
Känn, hur den böljar vid vindarnes flägt!
<tab>Blå är min drägt.
Vågen och sippan och glöm-mig-ej låna min skrud,
Dufvan, som far såsom trohetens bud.
Se på min mantel! den glänser af gull,
Han utaf solar och månar och stjernor är full.

Allting jag famnar och bär på min arm.
Solen, som dansar i himmelens loft,
Masken, som krälar i grus och i stoft,
Alla jag trycker till moderlig barm.
Fogeln jag vaggar till sömns på sin gren,
Böljan till ro uppå vattnets kristall.
Kärlekens suck och dess klagande skall
Svarar min ton utur klippa och sten.

—
</poem>
<h2>Åskvädret.</h2>

—
<poem>
<b>H</b>vad fasans syn sig här förnyar!
Som ulfven jagar markens lam,
Så jagar stormen för sig fram
På himlens fält de skrämda skyar.
Naturn är lik en slocknad glöd.
Hvar gyllne ros af sommarsolen,
Hvart silfverax kring himlapolen
Förvandlat sig i natt och död,
Och dômen färgas kopparröd.


För stormens slag sig furan böjer,
Likt mjuka vasstråt för en vind.
Sin fåra hafvets bölja plöjer
På klippans bleka marmorkind.
Det dånar som en här af vagnar,
Och foglar, lika lätta agnar,
Från träden på den skumma hed
I rymden slungas upp och ned.


Förfärad plöjarn flyr från plogen
Och källans spegel slås i kras.
Kring bergen tjuta stormars ras
Och gastar hvimla om i skogen.
Vid stranden vattufogeln hvisslar
Och tornets svängda flagga gnisslar.
Så dystert brusar dalens flod
Och korpen skriar efter blod.
</poem>
<poem><tab>Märk, hvilket dån
<tab>Fjerran ifrån
<tab>Komma man hör!
<tab>Är det Auka-Tor, som kör
<tab>Sitt gnistrande spann?
<tab>Ja — det är han,
<tab>Den väldige gud,
<tab>Som med dundrets ljud,
<tab>Med åskornas knall,
<tab>Med blixtarnes sken,
<tab>Med vigge af sten
<tab>Splittrar skogarnes tall,
<tab>Krossar jätte och dverg,
<tab>Smälter sandkorn och berg,
<tab>Färgar böljornas svall,
<tab>Färgar fradgande flod
<tab>Med strömkarla-blod.

<tab>Nu i galopp
<tab>Fram han drager
<tab>På himlen opp.
<tab>Hjulen fräsa.
<tab>Det gnistrar, det sprakar,
<tab>Jordrymden brakar.

<tab>Och ur de eldröda,
<tab>Öppnade gapen
<tab>Flyga ljungande
<tab>Åskstrålar ut.
<tab>De slå ned
<tab>I vågornas barm.
<tab>Bergens hufvudskålar
<tab>Klyfvas i tu.
<tab>Ett slagfält lik,
<tab>Ligger naturen:
<tab>Skogarnes öfverstar
<tab>Fälda till mark,
</poem>
<poem><tab>Fjellarnes konungar
<tab>Hufvudlöse,
<tab>Lundarnes fanor
<tab>Genomskjutna.
<tab>Böljornas resenärer
<tab>I störtande lopp
<tab>Fly öfver blåa,
<tab>Yrande fälten.
<tab>Dagens fjäril
<tab>Mist sin prakt.
<tab>Nyss, så grann
<tab>I ståtlig drägt
<tab>Af guldgaloner,
<tab>Flög han kring fälten.
<tab>Nu, helt plundrad,
<tab>Matt och döende,
<tab>Hvirflas han ned
<tab>I flodvågens djup.
<tab>Skyfall på skyfall,
<tab>Knall på knall
<tab>Genomkorsa
<tab>Himlarnes rymd.

<tab>Men den väldige
<tab>Vänder sitt spann.
<tab>Saktare mullrar
<tab>Ljungande vagnen.
<tab>Dundret tystnar.
<tab>Naturen,
<tab>Foglarne, djuren
<tab>Stilla lyssna,
<tab>Blicka fram
<tab>Ur sina gömslen.
<tab>Stormen hör opp,
<tab>Furan raknar,
</poem>
<poem><tab>Böljan blir still.
<tab>Regnets droppar
<tab>Glesare falla
<tab>På fält och mark.

Snart glömd är den härjning, som sköflaren spridde,
Och frid hviskar åter på fjell och i dal.
Det hjerta, som nyss under dödsångest qvidde,
Vid aftonens svalka förgäter sitt qval.
När qvällsklockan ringer ur blånande fjerran,
Går bönen på ödmjuka vingar till Herran.

—
</poem>
<h2>Regnbågen.</h2>

—
<poem>
<b>N</b>är regnet droppar
Från himlen ner,
På skogens toppar
Regnbågen ler;
I aftonstunden
På nytt man hör
Från tysta lunden
Små foglars kör.
Ty vackert väder
Han bådar ju;
Derföre qväder
Hvar fågel nu.
Se! blomman tindrar
Mot vesterns sken
Och regnet glindrar
På blad och gren.
Klar solen stiger
Ned från sin höjd
Och jorden viger
Till stilla fröjd.
Och menskan träder
Utur sitt tjäll,
I qvälln sig gläder
Och är så säll.
Du fromma hjerta,
Vi bjuda dig
Från lifvets smärta
Ut på vår stig!
</poem>
<poem>Än stormen hviner
En liten tid;
Men bågen skiner
Och det blir frid.

—
</poem>
<h2>Vestanvinden.</h2>

—
<poem>
<b>S</b>tändigt jag ilar
Blommorna kring,
Sällan dock hvilar
I deras ring.

Dofter jag fångar,
Far se'n min kos,
Derför jag ångar
Liksom en ros;

Hoppar på vågens
Glittrande blå,
Vaggar på rågens
Guldgula strå;

Dansar i bäckens
Kyliga bad,
Susar i häckens
Dallrande blad.

Hafsgudens spegel
Andas jag på,
Svanarnes segel
Strax börja gå.

Rosen jag svalkar
Middagens stund.
Liljornas kalkar
Kysser min mund.
</poem>
<poem>
Smultronen gunga
Eldröda klot.
Vasstråna sjunga
Under min fot.

Guldfjärilns vingar
Lyfter min flägt.
Se, hur han svingar,
Skön i sin drägt.

Asplöfvet darrar
Tyst för min sång.
Granen hon knarrar
Under mitt språng.

Bud liksom solen,
Varm som dess ljus,
Bär jag kring polen
Kärlekens sus.

Derför hvar tärna
Rodnar för mig,
Derför hon gerna
Går på min stig.

Derför i qvällen
Glad hon mig hör,
När jag från fjellen
Mildt henne rör.
		
Nordfjellens sippor
Fostrat mig opp.
Snart från dess klippor
Skyndar mitt lopp.

—
</poem>
<poem>När i sin öken
Höststormen gnyr,
Bort jag med göken
Ilande flyr.

—
</poem>
<h2>Vintersång.</h2>

—
<poem>
<b>V</b>intren är kommen. Mars i galoner
Fryser på vakten, svulten och arm.
Drifvorna tåga fram i plutoner;
Se hur de kriga, trumma alarm!
<tab>Skyarne tjockna,
<tab>Isarne dåna,
<tab>Stjernorna slockna
<tab>Jemte sin måna,
Trädena stå med lakan i skog.
<tab>Likfärg bär dagen,
<tab>Som ligger slagen
Liksom en ros för plöjarens plog.

Snart flyktar vintren. Granarna rakna,
Svalorna komma åter till bys,
Floderne nysa, källorna vakna,
Öppna sin mun vid vårsolens kyss.
<tab>Vindarne sopa
<tab>Skogarnes salar.
<tab>Gökarne ropa
<tab>I alla dalar,
Plymer och blonder ängarne få.
<tab>Vintren blir galen,
<tab>På hospitalen
Drifs han af våren med hela sitt skrå.

—
</poem>
<h2>Vårsång på Valborgsmesso-aftonen.</h2>

<tab>Tillegnad Upsala studenter.

—
<poem>
<b>V</b>åren är kommen. På sina kransar
Ängarne binda. Himlen är blå.
Pilträden bära guldgula fransar.
Tufvorna vagga ljusalfer små.
<tab>	Bäckarne brusa,
<tab>	Vindarne susa.
<tab>	Böljorna glittra,
<tab>	Foglarne qvittra.
Sippan i lunden nigande står.
Högt upp i luften lärkorna sjunga:
<tab>	Nu är det vår,
<tab>	Hurra! hurra!
Våren är kommen. På sina kransar
Ängarne binda. Himlen är blå.
Pilträden bära guldgula fransar.
Tufvorna vagga ljusalfer små.


Vårguden löser källornas boja
Och ifrån fjellet pansarets skrud.
Gladlynt han tittar in i hvar koja,
Öppnar på dörrn vid vindarnes ljud;
<tab>	Bjuder de sköna
<tab>        Ut i det gröna
<tab>	Blommor att vira,
<tab>	Våren att fira.
Blodet det brinner, hjertat det slår.
Högt upp i luften m. m.
</poem>
<poem>Våren är kommen. Bröder studenter!
Här uti Floras grönskande sal
Skola vi flitigt hålla konventer
Och om Kupido ljufvaste tal.
<tab>	Våren oss manar.
<tab>	Hjertat det anar
<tab>        Ljufvaste nöjen,
<tab>	Lekar och löjen.
Skyndom i gudens blixtrande spår.
Högt upp i luften m. m.

Tesen blir denna: Häll man i bålen,
Mera i bålen; här är kalas,
Och det för våren. Gudens blir skålen.
Slån se'n mot solen glasen i kras.
<tab>	Här är tentamen,
<tab>	Dito examen.
<tab>	Valde bibamus,
<tab>	Valde cantamus.
Bacchus kurator är för vår corps.
Högt upp i luften m. m.

Stjernorna blänka. <sp>Valborg</sp> till heder
Dansom en polska, tagom i ring.
Maj snart vår bädd i gräset bereder,
Strör uppå fältet majblommor kring.
<tab>         Festen må firas,
<tab>	 Kransar må viras,
<tab>	 Alla bli bröder.
<tab>	 Drufvan hon blöder.
Dansen må gå, tills midnatten slår.
Högt upp i luften lärkorna sjunga:
<tab>         Nu är det vår.
<tab>	 Hurra! hurra!
</poem>
<poem>Våren är kommen. På sina kransar
Ängarne binda. Himlen är blå.
Pilträden bära guldgula fransar.
Tufvorna vagga ljusalfer små.

—
</poem>
<h2>Utflygten till landsbygden.</h2>

—
<poem>
<b>F</b>ör sex veckor sedan blef kammarn mig trång,
Der ensam i länstoln jag satt.
Att grubbla i böcker blef dagen mig lång,
Jag visdomen sade god natt,
Tog rocken ur skrubben, drog stöflarne på,
Och flux ifrån staden det rullade å
Till landtbygdens trefliga ro.

En konung ej färdas ett skönare tåg.
Hur yppig den blommande äng!
Hvar jordlapp stod prydd med sin böljande råg,
Hvar teg som en uppbäddad säng.
I björkarne gungade siska och gök
Och dufvan flög fri utan fruktan för hök
I luftrymdens blånande haf.

Hvad vexling af höjder och dalar och näs
Bland fjellsjöars leende prål!
Tre alnar var linet och tvenne hvart gräs
Och blåklockan vid som en bål.
Ur källan sin svalkedryck glöm-mig-ej sög,
Och sakta den slingrande regnbäcken smög
Sin gång mellan vide och al.

Och blomman drog guld utur morgonens mund
Och purpur från aftonens kind
Och gäddan spratt upp i det vassrika sund
Och högg sig en mygga i vind.
</poem>
<poem>Bland herdar, herdinnor och hoppande lam
Bevingade fjärilar dansade fram
Från lilja till lilja på fält.

Och björkdungen sade om qvällen god natt.
Om morgon Guds fred och god dag.
I skuggiga bergsgrottan kärleken satt,
Omdoftad af rosors behag.
Sitt tröstande eko han gaf derifrån
Åt hyddans förälskade, suckande son
Och klagande dufvan på gren.

Och fålarne sprungo i rosornas dagg
Och kalfvar och kor i kadrill.
Hvart träd bar i toppen en grönskande flagg,
Hvart löf slog en susande drill.
På fjellarnes spetsar högt upp i det blå
Krumhornade bockarne stodo på tå
Och speglade skäggen i våg.

Och barnet i snöhvita linnet det sprang
Med lilja och ros på sin kind.
Dess hår liksom lin utför skuldrorna hang
Och smektes af sommarens vind.
Gladt dansade foten på blommorna små
Och lundarnes elfvor och skogarnes rå
Kärvänligen logo deråt.

Och alla de djur på den grönskande mark
Och fiskar i strömmarnes lopp
Och alla små foglar i luft och i park
De letade makar sig opp.
Ett smek och ett giljande blef det i lund,
Ett plump och ett stim i det vasskrönta sund,
Ett snick snack och snatter på våg.
</poem>
<poem>Då tänkte jag: skall jag, o himmel, här gå
Helt ensam i all denna fröjd
Och sucka och grubbla och bara se på
Och låtsa mig lycklig och nöjd?
Jag ludi magistern flux jagade kos
Och valde mig också som andra, en ros,
En kuttrande maka i skog.

Med henne nu går jag bland dalar och berg,
Är glad som en dansande vind,
Har himmel i ögat och rosornas färg
På mysande läppar och kind.
Hon är mig den ljufvaste boken, jag vet,
I själ och i hjerta ett helt alfabet
Af lågande kärlek och tro.

—
</poem>
<h2>Hösten.</h2>

—
<poem>
<b>D</b>et är då förbi med det glädtiga laget
Och blommornas festdag och fjärilens dans!
Det tunga, det torgliga steget är taget,
Då Flora på marken nedlägger sin krans,
Då löfvena dansa den sista angläsen
I prasslande hvirflar för höstvindens sus
Och porlande bäcken med klagande brus
Nedsjunker i grått mellan vissnade gräsen.

På aplarne blomstren befruktade blifvit
Af sprittande solstrålars eldiga brand;
Men neder ha stormarne barnena rifvit,
Med fruktkorgen tom står Pomona på land,
Det ilar som tandvärk i vassen vid stranden
Och lungsoten lagt sig på gulnade blad.
Ej mer tager dufvan i källorna bad
Och tjockblodig sjöböljan sqvalpar i sanden.

Hvar är du, o svala, du hämpling på grenen,
Som sjöng så förtroligt i sommarens fröjd?
Du ärla, som qvittrande satt der på stenen?
Du lärka, som drillade gladt upp i höjd?
När sommarn drog in sina värmande pilar
Och hösten blef kung i vår härjade verld,
Till sällare blomengder flög eder färd,
Der njutningens glans på orangerna hvilar.

Jag eger ej vingar, förmår icke flyga,
Vid norden, den ödsliga bindes jag qvar,
</poem>
<poem>Der höstqvällens skuggor bland granarna smyga
Och månen, så blek, mellan skyarne far.
Lik Vala jag höljer i drifvor mig neder.
När skimrar å nyo den tjusande stund,
Då vårdagens Baldur på himmelens rund
Sitt värmande lif, sin välsignelse breder?

Ack, redan naturen i klagande vakan
Drar döende pustar, och stormarne gny.
Snart nordfjellen svepas i vintriga lakan,
Af norrskenet purpras snöblommornas hy.
Sitt grönskande barr för den bleknade döde
Strör granen, belyst af det sorgliga ljus,
Som månen nedkastar från grifthvalfvets hus
Bland molnenas likstenar, ensam och öde.

Så svep mig med Flora i gulnade drägten
Och lägg mig i kistan, der rosorna små,
Hoprullade, hvila med frostiga flägten,
Tills vårdagen skiner på nytt i det blå.
När blomman med rosiga läpparne hviskar:
»Stå upp, nu är vår öfver dal, öfver höjd!»
Jag vaknar och famnar å nyo den fröjd,
Som kallar till lifvet och lifvet förfriskar.

—
</poem>
<h2>Granen.</h2>

—
<poem>
<b>J</b>ag aldrig färg och klädnad skiftar,
Af nordens folk en trogen bild.
Så vår som vinter om jag viftar
Min spira, lika grön och mild.
Åt alla skydd och hägn jag delar
Mot stormens ras, mot haglets skur.
I toppen muntra orren spelar,
Vid foten leka markens djur.

När menskan mina fränder sluter
Uti alleers stela tvång,
Ett ostördt lif på fjelln jag njuter
Och sjunger der min frihets sång.
Den sorgsna nattens näktergalar
Mig fly. Ej sången jag förstår.
Ifrån min krona göken talar
Med glada rop hvart enda år.

Som uppå tornets spira knoppen
Förgyld mot dagen blänker fram,
Så soln om morgon står i toppen
Utaf min glansbegjutna stam.
En fogel, prydd med purpurvingar,
Snart stiger han mot himlens loft.
Naturen vaknar, siskan klingar
Och rosen sprider kring sitt doft.

En Fröjas stod, midsommarsdagen
Jag samlar under lek och dans
</poem>
<poem>De friska, nordiska behagen
Omkring mig till en blomsterkrans.
Jag ung och gammal till mig bjuder
Att villigt lyda glädjens röst.
Och polskan, som från kullen ljuder,
Är klangen från mitt eget bröst.

—</poem>

<b>Balsaminen.</b>

Det prunkande slottets balkonger försmår jag,
De stolta terrassernas grefliga bädd.
I backstugans fönster som bondpojke står jag,
Helt enkelt i grönskande vallmarsrock klädd.
Mitt anlet är brunt som den solbrända rutan,
Tulpanernas smink kan jag vara förutan.

Här fader och moder och förfäder föddes
Och hela mitt slägte från led och till led.
Af samma ohyflade björkkäpp de stöddes
Sin lefnad igen om på urgammal sed.
Den fostrande mull, som dem närde i lifyet,
En moderlig graf åt dem alla har gifvit.

De nådiga blickar från höghetens öga,
Från guldsmidda händer den flyktiga vård
Min känsla, mitt hjertelag röra så föga.
Långt hellre jag tjenar hos bonden å gård,
Der ära och tro och ett redeligt sinne
Än växa som blommor i bröstet här inne.

Blott en gång den äran jag egt i min lefnad
Att nådig grefvinnan få kyssa på hand.
Hon kom för att se på vår spånad och väfnad
Och, såsom hon sade, förströ sig ett grand.
Se'n gunstigt hon smakat en bit af vår kaka,
Hon täcktes mig klappa på kind och på haka.

»Du arma, som fått på din lott uti verlden
»Att stå i en koja och träla din tid
»I hetta från solen, från brännande härden,
»Med flugor och myggor beständigt i strid,
»Hur ömt jag beklagar ditt oblida öde,
»Som hjertlöst på ringhetens stråbädd dig förde.

»När törnrosen stolt framför slottssalens speglar
»Fördubblar sin fägring från topp och till tå,
»Hvad är du? -- Dock lyckligt, att tadlet beseglar
»Med tystnad sin dom; ty hvad gälde du då?
»Till sällskap dig skänktes af njugga naturen
»Den fattiga hämpling på pinnen i buren.»

Mitt hjerta ej rörde det nådiga talet,
Nog af om <i>ett</i> älskande öga mig ser.
Emellan det höga och låga i valet,
Mitt pris åt den torftäckta kojan jag ger.
Så högt i palatsen än rosen berömmes,
Kan ske hennes fägring i morgon förglömmes.

Ej lida jag kan att min älskling förkränkes,
Min qvittande vän ofvan mig der i höjd.
Gemensamt ur samma pokal åt oss skänkes
Den kyliga källans förfriskande fröjd.
Han sjunger, jag blommar, och båda till samman
Vi lefva förtroligt i glädje och gamman.

Och nalkas så julen, då vintriga nätter
Förhärja hvar ros med sin isande vind,
Bland bullar och julljus på bord man mig sätter
Och alla sig fröjda och kyssa min kind.
I ring kring min blomma ta flickor och gossar
Då gläds jag och anletet rödare blossar.
<b>Naturbetraktelse.</b>

Från solen stiger
Allt himmelskt ner.
Hon jorden viger
Och lifvet ger.
I stoftets gårdar
Hon blomstren vårdar
Och från sitt hem
Bepryder dem
Med skönsta kläder.
Hvart grand hon gläder
I stoftets grus,
Och, dit hon träder,
Blir verlden ljus.

O! må vårt öga
Från jorden gå
Opp till det höga,
Det rena blå
Der bor den anda,
Som med sin hand
Kan himlen randa
Med ljusets brand,
Som natten sänder,
När han så vill,
Och stjernan tänder
Vid fogelns drill.

I ödmjukt sinne
Bevara väl
En skuldfri själ;
Och dag här inne
Du med dig för.
Den Guden rör
Med sina strålar,
För honom målar
Sig verlden skön;
Som doft hans bön
Till himlen stiger
Och honom viger
Till himmelsk lön.
C.	F. Dahlgren, Skrifter. 1.	25
<b>Fjäriln.</b>

Sälla sylfid,
Hvilken från blomma till blomma får fara!
Ljufliga tid,
Att se sig hyllad af skönhetens skara
Och få förklara
Lifvet i nöjets förtjusande strid!

Ej något qval
Bryr dig, der fram mellan rosor du kryssar.
Lätt är ditt val;
Än på ett guldblad dig gullvifvan vyssar,
Än under kyssar
Liljan dig gungar så säll till sin bal.


Ringaste gny
Knappt näns dig störa i sommarens lundar.
Gyllene sky
Skölden för ögat af molnskuggor rundar.
Svalkande stundar
Qvällen med daggen på rosornas hy.


Fagra gestalt,
Vingen med strålande, skimrande glansen,
Det är ditt allt.
Flyktar dess prakt, är du äfven ur dansen.
Rosenekransen
Viftar än mot dig, men frostigt och kallt.
Lyckliga tröst,
Lefva för våren och sommaren bara,
Dö förr'n sin höst
Och få till griften, när nöjenas skara.
Ilande fara,
Sluta sitt bristande, känsliga bröst!
<b>Åtanken på våren.</b>

Bröder, låt oss sjunga för våren en sång,
Han är den guden, som mest oss förtjusar.
Hösten är dyster och vintren kall och lång,
Uti vårens lockar blott majvinden susar.
Solen stiger högre på himlens blåa berg,
Röd och varm hon glänser och strålarne delar.
Jorden blir grön. Hvar skogsfogel spelar
Och den lilla rosen får åter hy och färg.

Muntert lif ger våren på berg och i dal,
Derföre så gerna vi åter honom önska.
Bor han i skogen eller bygger han sin sal
Uti lundens svalka bland rosor och grönska,
Spelar han vid sjön på sin sipphöljda tufva;
Jemt är han glad, kan lifvet förljufva,
Han gör hvarje hjerta lyckligt och förnöjdt.

Gråter han ock stundom i vårskyn öfver fält,
Är det nöjets tårar, han gråter, den lilla.
Uti hvar trädtopp han spelar friskt och gällt,
Från hvar enda gren höras siskorna drilla.
Ner och upp och ner uppå vasstråets topp
Gungar han så glad, tar vågen i famnen.
Sist på en bädd, uti grönskande hamnen,
Hvilar han sitt hufvud, tills soln på nytt gått opp.

Många saker våren hitförer med sig ner,
Som, exempli gratia: åt björkarne kläder,
Färger åt blomstren, ja mycket mer, ja mer,
Som båd' syn och hörsel förtjusar och gläder.
Inte är han sparsam, och råd han äfven har,
Är en gifmild herre, som friskt kan spendera,
Kan ock hvarje fält med rosor ornera,
Eger dock på köpet än lika mycket qvar.


Ryck den stumma lyran från susande gran,
Samla bygdens folk vid en porlande källa.
Bjud dem att dansa på den gröna plan
Och låt mjödets must uti bägaren svälla.
Dåre är du, som af våren aldrig njöt,
Morgondagen kanske du läggs i din kista.
Kallnad och svept du skådar ditt sista,
Mer ej återser du den vårdag, du försköt.
<b>Utfarten åt landet.</b>

Far väl, du trånga stad!
Jag lemnar dig så glad,
Som siskan lemnar buren.
Den bojas prakt,
Du på mig lagt,
Skall lyftas af utaf naturen.


Likt vinterns våg
Jag länge låg
I band och suckade vid polen.
En andedrägt
Af vårens flägt,
En eldig blick från himlasolen
Gaf åter lif åt detta bröst,
Gaf mod och tröst;
Och ut jag flög min fröjd att njuta.
Allt kring mig log
Och åter slog
Min länge gömda, glömda luta.
Se, der i mulln
Strax utom tulln,
Hur gräset skjutit opp på tufvan!
De kala klippor, drifvan prydt,
I grönt sig bytt
Och trädet skuggar turturdufvan.
Nu är det vår
Och färden går
Så lätt emellan berg och dalar.
Från stadens tvång
Vid lärkans sång
Jag flyr till Floras blomstersalar.
O! fantasi,
Kom gör mig fri
Och följ mig åt på muntra färden!
Låt evigt så
Min resa gå
På blomsterstigar genom verlden!
<b>Vårbäcken.</b>

Hoppsan! nu så är jag fri!
Lyckligt slapp jag ur min boja.
Vintren i sin trånga koja
Sad', jag skulle hemma bli.
<tab>Nej san! sad' jag.
<tab>Derpå en dag
<tab>Utur hans glugg
<tab>Smög jag i mjugg,
Klättra' så fermt utför fjellisens vägg.
Stundom jag höll mig i klippornas skägg.

Tänk, hvad verlden dock är skön!
Ser man på! Der ner i dalen
Blomstra redan piln och alen,
Hela nejden står helt grön.
<tab>Hoppsan, se så!
<tab>Hej! låt det gå
<tab>Utför hvar brant!
<tab>Det gick galant.
Här uppå gröngräset, munter och rapp,
Vill jag med vindarne springa i kapp.

Hvad är det för pip, jag hör?
Öfver mig hvad flax med vingar?
Ha! det trasten är, som svingar;
Han rätt täcka drillar gör.
<tab>Tänk, att hans sång
<tab>Lifvar mitt språng,
<tab>Hoppsan, se der!
<tab>Åter besvär!
Är det väl vintren, som går i mitt fjät?
Mig vill han taga? Jo pytt, får han det!

Hm det gamla drifvor är,
Tänka sätta mig i klämma.
Fåfängt dock, att de mig skrämma,
Ej respekt för dem jag bär.
<tab>Drifvor, god natt!
<tab>Ha! hvilket spratt!
<tab>Under jag kröp,
<tab>Stundom dem nöp.
Nu är jag åter helt fri på min fot,
Pa! der en gärdsgård mig grinar emot!

Farbror gärdsgård, låt bli mig!
Kors, att farbrors skägg re'n grönskar!
Käre, hör nu hvad jag önskar:
Låt mig gå min jemna stig.
<tab>Se der en äng,
<tab>Dit uti fläng,
<tab>Hurtig och snar,
<tab>Genast jag far.
Åt mig små flickor der nicka så godt,
Kjortlarne skifta i snöhvitt och blått.

Tjenare, I fröknar små!
Törs jag kyssa er på handen,
Röra vid de blåa banden,
Klappa kinden då och då?
<tab>Får liten bäck,
<tab>Munter och käck,
<tab>Dansa med er --
<tab>Ödmjukt han ber --
Kanske en vals eller en menuett?
Båda han dansar behändigt och lätt.
Gammalt folk, som kullen der,
Rustibus allt jemt mig kallar.
Rår jag för, att blodet svallar
Och att jag är yr och kär?
<tab>Hjertat det går,
<tab>Pickar och slår
<tab>Endast för skämt
<tab>Jemt, jemt, jemt, jemt.
Uff! skall man hänga då läppen så der,
Gråta och lipa vid minsta besvär?

Sjön, han är en dummer gös,
Jemt han går i bo och kurrar,
Fräser stundom upp och murrar.
-- Hjelpe Gud! jag tror, jag nös! --
<tab>Jag åter, jag
<tab>Kan med behag
<tab>Dansa i ring,
<tab>Hoppa ikring,
Oppför och utför båd' backar och berg,
Derför jag har en så lefvande färg.
<b>Böljan.</b>.

Och böljan, hon satt på vattnets rand
Och gret i den månijusa qväll.
Då kom en hoppande tärna till strand
Och sjöng från den skummiga häll:
»Hvem är det der ute, som jemrar sig så?» --
»En hafsbölja blå.» --
»Hvad är, som som dig ängslar? Berätta det då!» --

»Jo, aldrig mig unnas i ögat en blund.
Jemt fäkta och flyga jag skall,
Än längst ut åt hafvet, än in i dess sund
Att skura klippa och hall.
Som tjenstflicka jagas jag tidigt och sent
Mitt golf hålla rent.
Att hvila från arbetet är mig förment.»

»Knappt solen på skyfästet börjat sitt lopp,
Förrn Vestan, den näbbiga dräng,
Mig ropar: »Nå flicka, ur bädden stig opp!
Fort ut till din syssla i fläng!»
I blinken jag tvingas, i trots af mitt knot,
Som rullande klot
Att tumla de fredliga stränderna mot.»

»Så nalkas mig Östan med blossande kind
Och skriker: »Hvi dväljes du här?
Bort med dig till hafs i den pipande vind,
Tror du, man får latas så der?»
Jag skyndar; men knappast jag hunnit från strand,
Så gripes min hand
Af Nordan, och åter jag slungas mot land.» --

»Ack, hivad jag beklagar ditt öde! Hos mig
Långt lättare tjenst du skall få.
Ej jagas du der utaf vindarnes krig
Långt ut i det ändlösa blå,
I byttan stig in och mig följ till mitt hus
Från storm och från sus.
Tryggt skall du få bo bland de glittrande ljus.«

»Der har jag en smådräng i purpurröd skrud,
Som dansar beständigt omkring.
Han länge sig önskat en svallande brud
Få fästa med gyllene ring.
Ditt öga skall vinka den längtande tröst,
Din klingande röst
Förtjusa hans ömma, hans lågande bröst.» --

Och ned lades böljan i brudsäng af stål,
Då nalkas en yngling dess bädd:
»O flicka, o flicka, hur skönt är vårt mål,
O var för din fästman ej rädd!» --
Kring henne han slingrar sin flammande arm
Och trycker sin barm
Mot hennes, den skälfvande, eldig och varm.

»Din kyss är förfärlig! O släpp mig, jag ber!
Af brinnande lågan jag dör.» --
»Nej aldrig, min brud, jag nu släpper dig mer,
Min är dn för evigt och mig dn tillhör.» -
Nu kyssarne spraka på kind och på mund.
Ännu en sekund,
Och knutet är eldens och vattnets förbund.
<b>Ängen eller den nya fristaten.</b>

Kors, hvilken stat utaf vaggande stänglar,
Smörblomster, kattost och gräs i parti!
Kors, livilket surr utaf fyrbenta benglar!
Kors, hvilket släp utaf myra och bi!
Hvem är här konung? En sådan fins ingen.
Hvem är här slaf? Sådan finnes ej här.
Alla de jemlika äro i ringen,
Kattost och hundkax, surkulla och bär.


Nå, det var präktigt, att ändligt man hunnit
Forma en stat, som kan leda sig sjelf,
Utan att blod för dess styrelse runnit,
Knappast en tår ned i tidernas elf.
Här exercerar och här musicerar
Sippa och gullbi, och det hvar om ann,
Här man dinerar och der man superar...
Det är en stat, som kan lefva, min sann!


Låt oss då se, hvad här är för slags gökar:
Prester med nystärkta kragar i vind,
Liljor, som stå på små kullriga lökar,
Hvita som snömos om haka och kind.
Alla af solen få dager och värma,
Alla af skyarne droppande regn,
Alla naturen vill lika beskärma,
Dela åt alla sitt skyddande hägn.
Trygga i gräset här ungarne töfva,
Medan som fader och moder högt opp
Der uti skyn sina sångstycken öfva
Eller på grenarne af någon topp.
Eken och grässtråt och örnen och myran
Utan processer och krångel och kif
Lärkan i molnet och grodan i syran,
Alla de suga af allmodrens lif.


Bäcken får rinna, hur helst han behagar.
Tufvan får kullra sig upp till en ost.
Allting sig fröjdar och ingenting klagar,
Ingen från prestman vill dubbas till prost,
Ingen från gök vill till hofpoet klifva,
Grässtråt ej längtar till liljornas vår.
Nej, som det skaptes, det äfven vill blifva;
Bäst, att hvar del med det hela består.



Men denna staten, säg, blir den väl evig?
Nej, ack ty värr, allt på jorden är stoft!
Vet, när som hösten, i lockarne däfvig,
Sänker sig ned ifrån skyarnes loft,
Kommer en starkare fram uppå ängen
Och bär en blixtrande lie så bred.
Då, som ett fjun, för den ljungande svängen
Faller till mark hela fägringen ned.


Rodnande blodet ur törnrosen frusar,
Liljan än blekare blir om sin hy.
Döden på stormarnes korpvinge brusar,
Hemskt knallar åskan ur svartmantlad sky.
Der ligger smörbyttan<footnote>Ranunculus acris.</footnote>, der ligger presten,
Nacken för tusan med krage och allt.
Der ligger glöm-mig-ej, der hela resten,
Der ligger svinkåln<footnote>Sinapis arvensis</footnote> med gris och med galt.
<b>Pastoral.</b>

O! huru ljufligt förflöto de stunder,
Hvilka jag njöt på det älskliga Näs<footnote>Ett vackert landställe i Småland.</footnote>,
Ständigt omhägnad af skuggande lunder,
Doftande kullar och rosor och gräs!
Foglarnes samljud och vindarnes susning,
Böljornas glitter och källornas brusning
Gjorde mitt hjerta så nöjdt och så sällt.
Allt gaf åt känslorna lif och förtjusning,
Böt till en trollverld hvart blommande fält.


Knappast stod solen på morgonens himmel,
Kastade kring sig en mantel af gull,
Förr än i skog och i mark blef ett vimmel,
Luften af fjädrade sångare full.
Fjäriln sin lustfärd till rosorna böjde,
Dufvan de glänsande vingarne höjde,
Och i hvar väpling ett bi satt och sög.
Bäcken sin fåra bland alarna plöjde.
Öfver dess blomvallar trollsländan flög.


Prestnacken lyste med nystärkta kragar,
Ekorren lopp uppför granarnas stam,
Och i de tufviga, klippströdda hagar
Hoppade snöhvita, ulliga lam.
Ärlan, den lättfota, vingade, tippan,
Kilade fram och till baka på klippan,
Och ifrån höjden en doftande rönn
Räckte mot vågen den ljusgula vippan,
Speglande kronan i himmelsblå sjön.


Knopp efter knopp slog nu ut öfver nejden,
Öppnad af strålarnes lifvande kyss.
Tjädern flög upp från den blodiga fejden,
Skrämd utaf jägarens klappning och hyss.
Vaggad helt sakta af vinden, syrenen
Skakade daggen från glittrande grenen,
Blomstren så skönt med dess silfver bedrog.
Syrsan tvärs öfver den kullriga renen
Luftsprång från grässtrå till grässtrå nu tog.


Kastades blicken än mera till venster
Öfver en sluttande, grönskande vall,
Vände en sjö sina glimmande fenster
Klart emot solen i spelande svall.
Fiskaren satt der i gungande jullen,
Och med det bete, han letat i mullen,
Uddiga kroken han sirligt försåg.
Gent emot sundet på solglänsta kullen
Utbredda nätet i gröngräset låg.


Hjorden sin lystnad på fältet förnöjde,
Haren af granarnas knoppar i skog.
Bonden sin jordtäppa sjungande plöjde,
Krökt med sin rygg mot den fårande plog.
Bredvid satt, mot den bugtande vägen,
Makan och stack på sin strumpa så trägen.
Midt öfver skogsbacken under en gran
Var deras halmtäckta stuga belägen,
Utanför prydd med en blommande plan.
Väfnader höljde det daggiga gräset,
Hagtornet gungade härfvor af garn.
Nedanför sluttningen, närmare näset
Sprungo små glada och trefliga barn,
Jagade fjärilen för sig på slätten,
Stannade stundom att lyssna på vätten,
Hvilken, med stämma så klingande, klar,
Gäckande stod bakom väldiga jetten --
Berget -- och skallade mångdubbla svar.


Skymtande fram, liksom solen emellan
Lundarnes löfverk i blossande brand,
Mjölkflickan ilade tvärs öfver fällan,
Prydd med en halmhatt och högröda band.
Locken omdansade purprade kinden,
Himmelsblå kjortelen smektes af vinden,
Och när hon nalkades dalen vid sjön,
Boskapen väntande stod ned vid grinden,
Halsarne sträckta mot kommande mön.


Sådan var taflan af dagrandens ljusning,
Frisk och ungdomlig i allt, hvad hon bar,
Sådan den vänliga, milda förtjusning,
Morgonen spred från sin lysande char.
Dufva och fjäril, som luftrymden plöjde,
Öar, som gömdes och åter sig röjde
Mellan de mossiga klippornas höjd,
Blommande stigar, som slingrigt sig böjde;
Allt gaf åt känslan hänryckning och fröjd.


Ock när då dagen mot vester sågs stupa,
Kastande mattade strålar omkring,
Qvällsolen ner i det dolda, det djupa
Sänkte sin lysande, rullande ring;
Lågorna brunno på björkarnas toppar
Och uti rosens halft öppnade knoppar,
Ännu i dans efter fjärilens smek,
Duggade aftonens svalkande droppar
Genom en eter, uppljummad och vek.

Vallhjonet tutade hjorden till samman,
Myggorna höllo i qvällen sin dans,
Och ifrån vester den tynande flamman
Hängde på berget en purpurröd krans.
Plöjaren vände från tegen till baka,
Mött uti stugdörrn af barn och af maka.
Dufvan ifrån gärdet flög hem till sitt bo,
Att bland de älskande ostörd få smaka
Hvilans och sömnens förtrollande ro.

Böljan gaf natthugg åt domnade stranden,
Källan blef mörk och dess glitter försvann.
Vindspoln ej trippade mera i sanden,
Aftonens stjerna på fästet upprann.
Skuggor, likt resar, ur skogarne sköto
Och i sitt famntag huldt söfvande slöto
Kulle och hage, och klippa och äng.
Hvad min inbillning, min känsla då njöto,
Fåfängt besjunger den mattade sträng.

Allt var så smekande, vänligt och kärligt,
Allt paradisiskt, sjuhimladt och ömt,
Allt var förtrollande, ljufligt och härligt,
Som man bland smekande englar sig drömt.
Lägger man härtill en skön älskarinna,
En den mest tjusande, goda huldinna,
Hvilken kan tänkas i denna vår verld;
Högre lycksalighet står ej att hinna,
Högre ej heller en dödlig är värd.
<b>Hösten.</b>

Så sorgligt att vandra i lunden!
Ej foglarne qvittra der mer.
Så kortvarigt solen på runden
Åt jorden sin återblick ger.
Der fordomdags törnrosen brunnit,
Har spindelen dvergsnätet spunnit
Bland spånor och stickor och ler.


Det gråter i natthöljda dalen
Med bäckens förklingande sång.
Ej mer bjuder fjäriln till balen,
Han sofver en dödssömn så lång.
Der ungmör och ungsvenner lekte
Och ömsom än kystes, än smekte,
Nu skönjes blott gastarnes gång.


Och töcknet de silfvergrå vingar
Slår ut öfver lundarnes sal,
Och lyktgubbar dansa i ringar
Vid prasslet från kärrängens al.
Ur skrefvorna ufvarne ropa
Och stormarne tjutande sopa
De hvirflade löf ned i dal.


Hopkrupen i grantoppen sitter
Den urriga korp i sitt bo.
Ur sömnen han stundom uppspritter
Vid ulfvarnes tjut uppå mo.
Djupt humlan sig borrat i backen,
Skogsmyran sig gömt uti stacken
Och ödlan i sophögens sko.


På fästet från strömoln till tjocka
Molnstoder sig bilda allt mer.
De tätt omkring solen sig skocka,
Att mer ingen strimma hon ger.
I fjerran det susar och brusar
Och våldsamt från skyarne frusar
En störtflod på fältena ner.


Sig samla på tusende fläckar
Regnpussar än stora, än små,
Och växande, svällande bäckar,
Som högt öfver bräddarne nå,
De svänga i hvirflande ringar,
Än hvälfva de fjärilens vingar,
Än rosens bland qvistar och strå.


Och halkig och lös under klacken
Blir stigen, som mjölkflickan drog.
Kullstjelpta i mullen på backen
Nu ligga så hacka som plog.
Ej ljud mer af lam eller bägga,
Ej fålarne mer höras gnägga,
Ej skällorna pingla i skog.


Ur kyrkfönstren underligt blickar.
Så blekt sprider månen sitt sken.
Från ringmuren nickar och nickar
Vid skrammel af döde mäns ben.
På grafkoret flöjeln sig vrider,
Han svänger och gnisslar och qvider,
Och grodorna hoppa på sten.
Så allting förändras och skiftas
I höstens molnskockande dar,
Och hvad icke jordas och griftas,
Halft liflöst på marken står qvar:
På tegen det höstgula sädet,
I lunden det bladlösa trädet
Bland taggiga buskar och snar.


Re'n svanen och lärkan och göken --
Och hela den sjungande här
Ur höstdagens dimmiga öken
Flytt bort till de sydliga skär.
Till engder, som tjusande blomma,
I flockar de ilande komma
På vingar af längtans begär.


Så lifvet bortdomnar i dvala
Med mattade pulsar hvar stund.
Ej orkar mer tungan att tala
Och ögat står halft uti blund.
Af sorgen bemägtigas sinnet,
Och qvar af oss eges blott minnet
Af fröjder, som flytt ur vår rund.


Ack! annat det var under våren,
Då tjädrarne började slå;
Ej röjdes af smärtorna spåren, --
Ej höst uti känslorna då.
Så klarögdt som himlen var lifvet,
Der inom af kärlek stod skrifvet
En lifssol i trohetens blå.


Då lekte vi glada med lammen,
Och blåste vårt vallhorn på fjell.
Då susade vindarnes amen
Ikring oss från morgon till qväll.
Sin skatt åt oss tufvorna räckte
Och svalkan sitt skygd kring oss sträckte
I granskogens barriga tjäll.


Då log öfver allt uppå fälten
En kärlek, ett lif och en fröjd,
Hvaröfver de stjernströdda tälten,
Omfamnande, spändes i höjd.
Derunder som kuttrande dufva
Satt själen och njöt af det ljufva,
Lycksalig, berusad och nöjd.

Nu allt är förbi utan skoning,
Ty hösten har allt med sig ryckt.
Så våren som sommarn sin boning
Ha lemnat i ilande flykt.
Hvar blomma, som ängarne prydde,
Hvar njutning, som vinkande grydde,
Djupt neder i stoftet sig tryckt.


Så isens, I svallande vågor,
Här inom det suckande bröst!
Så slocknen, I flammande lågor,
Och dön i er nedgång och höst!
Du, strängaspel, mer icke klinge,
I stormvinden sönder du springe!
Förbi är all glädje och tröst.
        <b>Oktoberregnet.</b>

	Kors hvilket väder!
	Ingen ting frälsar
	Skodon och läder,
	Rockar och pelsar
	Mot detta regn,
	Ej trädens hägn,
	Som kala stå, 
	Ej skjul, ej mur,
	Mot sådan skur.

	Bytta och så
	Regnfloder fylla.
	Blomstren små
	Med gräs och strå
	Sig nedermylla.
	Vattnet det skenar
	Uppå Norrmalm
	Utför rännstenar,
	Än under skullar,
	Än genom tullar,
	Med sig det rullar
	Stickor och halm.

Molnens gråa segel stormen vrider.
	Strax hörs det rinna
	På man och på qvinna,
	På bodtak och lider,

	På excellenser,
	Notariers expenser,
	På gardenas trummor,
	Fruktståndenas gummor,
	Gevaldigerns påk
	Och Träsktorgets kåk.
	Oktober, du rasar!
	Hör, regnet det basar
	Hvar ruta i stan,
Hvart enda af skogens förvissnade blan.

När du kom, du kom i sommarkläder
Och din ande var så varm och skön.
Alla vackra munnar hviskade: »hur härligt väder,
Åter börjar marken växa och bli grön!»
Morgonrodnan förde guld i munnen,
Aftonrodnans sjal af purpurtråd var spunnen,
Månen sken hvar natt, så trind och klar,
Öfver brandvakter och brudepar.
Men se'n kommo andra dar.

	Det smattrar,
	Det knattrar,
Det piper, det sqvalar, det gråter ur skyn.
	Och solen
	Vid polen
I dimmorna svepes och bleknar om hyn.

	Hvad är att göra?
	Sig låta insnöra
	I varg och i björn
	Och se'n i sitt hörn
	Qvintilera
	Och dinera
	Och supera,
Sist hos en skönhet, vid rågad pokal,
Regnslask och storm och förtreter förglömma
	Och bägaren tömma
	Vid flöjt och cymbal.
<b>Snön.</b>

Högt opp mellan fjellen och himmelens fäste
En svan har bygt sitt vintriga näste.
Han skakar vingarne öfver nord.
Då faller ett hvirflande dun på jord,
I dalar, i floder, på land och sjö,
Och kallas den hvita, bländande snö.

Och dunen äro oräkneligt många.
Då kämpas hvart ting att de dunen fånga,
Med fjädrar vill parken pryda sin topp,
I pels vill tufvan svepa sin kropp,
Och berget, som högt mot skyarne når,
Sin hjessa kläder i silfverhvitt hår.

I dunbädden björnarne sjunka neder
Och öfver dem Bore sitt täcke breder.
Men ofvanpå hoppa små hararne lätt,
Der sparfvarne dansa i snön menuett.
Men öfver den knarrande, hvita skar'n
På skidorna löpa då Emblas barn.

När våren slår sina första driller
Och öster sitt guld öfver Gäa spiller,
Då kommer en jungfru från Sunnanland,
Förutan båd' läppar och armar och hand.
Hon plockar små dunena upp från mark,
Och åter grönklädd står äng och park.
I dag dansa dunen kring skäggiga hakan
Och dalarne skirma af snöhvita lakan.
I morgon så lyfter sig täckelset af,
Likt dimman som vindarne blåsa i haf.
Då kommer skön jungfrun på nytt till oss ner,
Och åter står jorden i blommor och ler.
<b>Tövädret.</b>

<tab>Hu, hvad det gloppar
Vått ifrån himlen på land och på sjö
<tab>Hu, hvad det stoppar
Näsan och öronen fulla med snö!
Kinderna piskas af isbarken röda.
<tab>Vintren, den snöda,
Bytes från kyla till drypande tö.

<tab>Dag mer ej skiner,
Solen i aska och sorgesäck far.
<tab>Drifvans ruiner
Smälta till vatten i bytta och kar.
Murarne remna och klockorna ringa,
<tab>Drag ur hvar springa,
Snöslask på kapprock, pelis och standar.

<tab>Mälarn blir bitter,
Börjar gå baklänges uti sin gång.
<tab>Hafsguden sitter
Uti sin ishöljda snäcka af tång.
Klipporna lossa sitt fängsel vid stranden.
<tab>Ner uti sanden
Tillrar en bäck under qvidande sång.

<tab>Men se, det stillas,
Ovädret stillas; allt står i sin glans.
<tab>Snön mer ej villas
Utaf de yrande vindarnes dans.
Fram utur täckelset träder nu solen.
<tab>Qvällen från spolen
Rullar ut stjernornas glittrande krans.


<tab>Dagsljuset domnar,
Hvilar mot snöhvita fjellet sin kind.
<tab>Solguden somnar.
Upp stiger månen, rödblommig och trind,
Ser sig i isarnes strålande speglar,
<tab>Vankar och seglar,
In genom molnenas svartgråa grind.


<tab>Glömd är hvar smärta,
Och vid den doftande vingudens tron
<tab>Sjunga af hvart hjerta:
<i>"Svearne fordomdags drucko ur horn."</i>
Bägarn i handen som fullmånen blänker,
<tab>Musten bestänker
Hjerta och tunga vid harpornas ton.
<b>Vårmorgonen.</b>

Dimman bryts af solens skifva,
O hvad prakt, hvad gentillesse!
Vinden rimmar re n på vers,
Lockar fram så ros som vifva,
Hvilka under markens drifva
Legat liksom uti press.


Det är morgon, jag det hörer
Uppå luftens lena sus
Utanför mitt sommarhus.
Utaf fogelskarans körer,
Skogens sjungande aktörer,
Tar mitt öra morgonrus.


Natten hopslår redan tältet,
Månen gömmer sig i våg,
Nyss som klot på fjell'n han låg.
Töcknet hvirflar fram på fältet,
Dagen spänner på sig bältet,
Börjar nu sitt riddartåg.


Är det à la glace, som blänker
Der i rosens blomsterkalk?
Soln små guldkorn derpå stänker.
Se på fjäriln lilla skalk,
Redan bittida han tänker
Uppå nöjets kärleksbalk.
Uti toppen orren spökar,
Kärleken hans hjerta rör.
Vid hvart ack! hans qval sig ökar,
Kring sig har han tusen mör.
Ibland gastar, troll och gökar
Hvarken ser han eller hör.


Myra, hvad vill du vid foten?
Intet strå jag åt dig har.
Gack dit bort till den der joten,
Stubben, som bland ris och snar
Står med knölar uti roten,
Han har mycket stickor qvar.

Spån och väfnad du ej sköter,
Törnros, lilja och viol,
Intet lin på mark du röter,
Lyser ändå som en sol.
Tyst, jo tyst, i dagg du blöter
Hvarje dag din lilla kjol.


Tranan hinner kärr och mossar,
Slår i höga gräset ner
Och ikring sig vaksamt ser,
Söker sina bär och frossar.
Se på skolkarbasen, gossar!
Björken grönskar re'n för er.


Ack, hur skönt att här få njuta
Utaf vårens blomsterhaf,
Skild från stadens tunga qvaf
Sist sin lefnadsdag få sluta
Och som blomman hufvu't luta
Utan saknad mot sin graf!
<h2>Marcheroute för våren.</h2>

—
<poem>
<b>O</b>pp, gamle hållkarl vid norra polen,
April med pelsen! fort opp från stolen
Och skynda neder till skånska gränsen
Att skaffa hästar åt excellensen;
Jag menar våren, som i galopp
På sundets bölja hit åker opp.

Prompt honom skaffa femhundra vindar,
På gafvel ställ alla led och grindar.
Som förbud nyss hit en gök anlände,
Han sad' sig vara till vårn en frände.
Han skrek som satan ifrån hvar stam:
»Fort, edra slynglar, med hästar fram!»

Med våren följa dess alla gracer,
En hop med lärkor och ölfastager
Och nyckelpigor och violister
Och blåa sippor och fosforister;
Tordyflar, fjärlar med granna fräs
Och lårar, fulla med tolf tums gräs.

Fru Filomela vill blott till Skåne.
Spänn för dess trilla vår gamla måne.
Hon för sin helsa ej lärer våga
Att längre upp emot norden tåga.
Stjelp af med henne i närmsta skog.
Kör in med månen på Jerfva krog.
</poem>

<poem>
Hvar klippa re'n på mustaschen tvålar
Och siskan qvittrar och domherrn skrålar.
Re'n orrar spela och strömmar döna
Och hasselpåkarne stå helt gröna.
Re'n Frejas spinnrock är satt i vrån,
Ej mer hon tvinnar på silfvertrån.

Opp, fader hållkarl, der kommer våren!
Med honom följa tätt uti spåren
Tolftusen svanar; fort hit med solen,
Spänn henne före! — Se'n af till polen!
I Kolmår'n kör ej med vårn i kull,
Och håll dig nykter, blif ej på lull!

—
</poem>
<h2>Landtqväde till en vän.</h2>

—
<poem>
<b>H</b>ell dig, som det längtade målet har funnit,
Den trefliga hyddan, det husliga bo!
Hell dig, som från braskande veridsbullret hunnit
Till dalarnes stilla, lycksaliga ro!
På grönskande tufvor och majblommor buren,
Du hvilar ditt hjerta mot hulda naturen
Och sjunger med lärkorna der upp i höjd:
»På bygden man lefver dock sorgfri och nöjd!»

Om morgonen skådar du Maj från din kammar.
Du öppnar ditt fönster, hvad dagen är skön!
På purprade skyarne solguden flammar,
Med spegelklart anlete vinkar dig sjön.
Midt öfver i asplunden göken du hörer,
En susande vårflägt i löfven sig rörer,
Från fjellarna helsa dig skällornas ljud,
I dalarna rosornas daggiga skrud.

Syrenernas rödblåa tofsar för vinden
Lätt vagga i trädgården neder och opp.
En ångande vällukt sig sprider från linden
Och snöblommor yra från aplarnes topp.
I grönskande pilarne skatorna bala.
På surrande flöjelen hvilar en svala,
Och högt upp i molnen och luftrymdens våg
Ror snöhvita svanarnes nordliga tåg.

Hvad vimmel i gräset af humlor som suga,
Af vingade solgrand i skiftande prakt!
</poem>
<poem>Långs utför rabatten narcissorna buga
Och röra på nackarne liksom i takt.
Se glindrande snäckan, skyhvalfvet der oppe,
Med solen i skölden, en tindrande droppe!
Se fältet här nere så majfriskt och grönt,
Och kullen der borta, af lönnar bekrönt!

Hör bergs-källans hviskning bland tufvor i hagen,
Hon lockar små foglarne ned till sin brädd.
Kringdansad hon är af de glada behagen,
Med fjäriln, i lysande sommardrägt klädd.
Se dufvan, hur smånätt hon trippar på backen,
Och myran, som släpar sitt granbarr till stacken!
Se hönan med slingrande masken i mund,
Och katten, som leker i gräset med hund!

Men utåt du vandrar. Hvad säden sig frodar!
Hvar dag ser du rågax allt flera gå fram.
I gröngräset fröjda sig trefliga hjordar,
I famnen du tager de ulliga lam.
På bleket sig solar den utspända väfven
Och nedanför gässena plaska i säfven.
I dalarne tumla sig fåle och sto
Och bockarne hoppa på ljungbeväxt mo.

Och kommer se'n qvällen med rosiga slöjan,
På gungbrädet mödad du sätter dig ner,
Tar af dig halsduken och vesten och tröjan
Att njuta af svalkan, som aftonen ger.
Nu helgsmålet ringer, du går till din kammar,
Der solen på väggen i nedgången flammar.
Du skyndar att leta ur bokhyllans dam
En <i>näfver</i> för kommande söndagen fram.

Dock nej! Se, naturen slår upp för ditt öga
Sin codex argenteus öfver vår jord.
Din ande sig svingar mot himmelen höga,
Der läser du stjernskriftens härliga ord,
</poem>
<poem>Och känslorna blifva så veka och ömma,
Och tankarne flyga och tårarne strömma,
Och gåtan är funnen af lifvets mystère
I honom, som varit, förblifver och är.

Ja, lycklig är du, som från stadslifvets buller,
Får ila till stillhetens trefliga trakt.
I verlden ej mera du gör någon kuller,
Om ej öfver svällande tufvornas prakt. 
Du stiger, men endast till halmdråsens höjder,
Du sjunker, men endast i famn af de fröjder,
Som vinka i dalar och blommande tjäll
Och räcka från morgonens gryning till qväll.

Och stadnar se'n kärlekens gud vid din koja,
Låt vara som Bias, med staf och med säck,
Ju mindre med grannlåt han smyckar sin boja,
Dess mer är han älskelig, ljuflig och täck.
Rödblommig och glädtig och rak såsom furen,
Okonstlad och enkel som sjelfva naturen,
I famnen dig springer en maka så huld,
Och fliten allena är allt hennes guld.

Nu börja de surrande rockar att spinna
Och ypperlig grädda i bunkarne står.
Nu stiger man upp klockan fyra, att hinna
I kapp med den lifliga, verkande vår.
Och väfstolar smälla och gåsungar kläckas
Och fårena klippas och hönsena stäckas.
För bistocken enruskor ställas i rad
Och gödkalfvar skickas hvar vecka till stad.

Hvad vimmel af grisar, som sno som hin håle
Och knutarne fnysande löpa omkring!
Ostburen med galler är stäld på sin påle,
Ej skatan får smaka deraf någonting.
</poem>
<poem>Och huskatten skjutsas från köket och leken,
Att se sig i bodarne om efter steken;
Men Fylax vid hnndkojan vaksam skall stå,
Och se dem, som komma, och hvilka som gå.

Så tusende taflor din lefnad förskönat
Och skola försköna med huldrikt behag.
Med fröjder dig himmelen rikligen lönat,
Ditt lif är en enda ljuft blommande dag.
Njut länge och trefligt, hvad ödet dig skänker.
Och nalkas dig åren, då hjessan du sänker,
Som solen än sprid från din sjunkande höjd
I nedgången trefnad, förtjusning och fröjd!

—
</poem>
<h2>Vårjournal.</h2>

—
<poem>
1.

LÄRKAN.


<b>N</b>är vårsolen kommer och skimrande vingar
Bland guldskyar vifta från morgon till qväll,
Af foglar, som sjunga, mest tjusande klingar
Den tidiga lärkan i luftrymdens tjäll.
Knappt solranden gryr, förr än muntert hon spelar,
På vaggande vingar än sänkt och än höjd.
När middagen nalkas, små frökorn hon delar
Åt barnen på tufvan med moderlig fröjd.

Fast lyftad från jorden, försmår hon ej henne;
Helt olik den trotsiga örnen i sky.
När stjernorna sluta i ringdansar denne,
Nöjs lärkan att prisas af barnen i by.
Med sången den idoga åbon hon kallar
Till tegarne ut, att dem plöja och så,
Och tärnan, som hjorden i barrskogen vallar,
Att lyssna till klangen högt upp i det blå.

Och allt som hon sjunger, så bortsmälter drifvan
Och bäcken blir varm öfver isbelagdt bröst,
På majfälten blomma hvitsippan och vifvan,
Och frigjorda vågorna höja sin röst.
</poem>
<poem>Nytt öga får björken åt himlen att blicka
Och grönskande armar att famna hvar pust.
Å nyo på flodbrädden strömkarlar nicka
Och elfvorna dansa på månbeglänst kust.

Tyst! hör hvad hon sjunger i dômen der oppe:
»Kom ungdom till dans på den grönskande mark!
»Kyss, flicka, från blomman dess skimrande droppe,
»Tag lutan och sjung i den susande park!
»Låt skeppet, du sjöman, få vagga på vågen,
»Som jag vaggar glad uti lufthvalfvets ström!
»Och sjung med en majros på hatten i tågen:
»Välkommen, o vår, med din gyllene dröm!»

»Nå, jägare, skynda! men icke att fläcka
»I sångarens hjerta ditt vingade lod!
»Blott skogarnes vilddjur till mark må du sträcka
»Och bada geväret i örnarnes blod.
»Låt lärkan fritt fara till barnen på tufvan,
»Af våren en trogen och jublande tolk!
»O! skona den fridsinta trasten och dufvan,
»De äro din älskades menlösa folk!»

»Främst kallar jag eder, I sångarehjertan,
»Som höljdes likt lärkan af hvirflande snön,
»Att dela dess glädje och bortsjunga smärtan.
»Se, våren är kommen och marken står grön
»När höstdagen nalkas och strålarne kallna
»Och dimmorna flyga för stormarnes gång,
»När lundarne gulna och blommorna falna,
»Så sjungom till samman vår yttersta sång!»

—
</poem>
<poem>
2.

<sc>Fjäriln på spinnhuset.</sc>

—

<b>P</b>å spinnhnset satt jag en hel vinter lång,
Så instängd som råttan i fällan.
För kardor och spiunrockar, pladder och sång
Ur gömman jag dristade sällan.
I salen gick husherren kring med karbas
Och ropte från morgon till qvällen: schas! schas!
Han dammade kjortlar och rockar och fenster,
Än flög han åt höger, än flög han åt venster.
Jag tänkte: »Med dig, stackars liten, god natt!
»Får endast den knäfveln i vingarne fatt.»

I rutan jag tittade, jorden stod hvit,
I luften flög snö såsom agnar,
Och skyarne drogo än hit och än dit
På fästet, som bårklädda vagnar.
Att kura i cell jag var alls inte van,
På psalmboken satt jag och gret hela dan;
Men gudsfruktan halp ej i denna min vånda.
Nog skymtade englar båd' bruna och blonda,
Dock dristade ingen att bort till mig gå,
Der tröstlös jag satt i min enstaka vrå.

Men vårsolen speglar sitt öga i sjön
Och lärkan bland skyarne klingar.
En pilt kommer flygande, majfrisk och grön, 
Och nalkas på strålande vingar.
Han knackar på rutan och hviskar: »Titt ut!
»Kom fjäril och skynda; ty vintern är slut.» —
Nu kysser han glaset, det springer i kras,
Och vips är jag fri ifrån skrubb och karbas.

—
</poem>

<poem>3.

<sc>Ängen.</sc>

—

<tab>	<b>P</b>å blommande äng
<tab>	Hur ljufligt att hvila!
<tab>	Hur mjuk denna säng!
<tab>	Hvad rosorna smila!
Här skimrar en fjäril, der dansar en elg,
Här flaxar en dufva bland asp och bland sälg
Och högt upp i topparne ekorrar kila.
O, ljufliga tid, då mitt hjerta, så sällt,
Får klappa mot liljans och rosens på fält!

<tab>        Det flägtar en vind,
<tab>        En kärlekens anda,
<tab>        Kring lock och kring kind
<tab>        Och dofter sig blanda
Med pusten, som smeker hvart gungande blad.
O, hvad jag är lycklig! O, hvad jag är glad!
Det är, liksom skulle min varelse landa,
När ögat sig kastat kring äng och kring dal,
I nyväckta Edens förtrollande sal.

<tab>        Och blickar jag opp,
<tab>        Hur skyarne segla
<tab>        I glittrande lopp
<tab>        Och vingarne spegla
I källan, som rinner helt lugn i sin gång,
Så stämmes mitt hjerta till jublande sång.
Ej längre dess port mägta sorgerna regla.
Jag delar med siskan och lärkan min fröjd
Och tycker mig fara med dem opp i höjd.
</poem>
<poem>
<tab>        Och nalkas till qväll
<tab>        Och skimrande drägten
<tab>        Breds ut till en pell
<tab>        Kring rosornas slägten,
I flammor står ängen, en brinnande sjö;
Då är, liksom ville af tjusning jag dö,
Som pustade lungan den yttersta flägten,
Som skulle jag flykta i blomdoft min kos,
Ej menniska mer, men en ångande ros.

—
</poem>

<poem>
4.

<sc>Fjellet.</sc>


<b>H</b>u! så skumt är i dal!
Der bo ängslan och qval,
Hvilka spinna sitt garn
Kring det menlösa barn.
Der ha gastar sitt språng,
Leda elfvor sin gång,
Der i skogssnåren ulfvarne tjuta så styggt.
Nej, till fjell, upp till fjell jag vill skynda min flykt.

Visst blir vägen mig lång;
Men med gamman och sång
Jag, förkortar dess längd.
Ha! hvad ljufvelig engd!
Redan friare blick
Öfver fälten jag fick.
Far väl gastar och troll, far väl elfvor och rå!
Snart på fjellbergets spets skall jag sjungande stå.
</poem>
<poem>
Ännu högre jag vill,
Kraften räcker än till.
Der en ström brusar fram;
Om jag öfver den sam,
Drucke tom denna våg?
Nu friskt hjerta och håg!
Störta neder i svallet! Ej bäfvande var!
Den, som vågar, är karl och halft segrat han har.

Der ett svalg gapar mot.
Var nu qvick på din fot!
Blott ett hopp, och du är
Öfver brådstalpet der.
Ja, min sann gick det bra!
Blott friskt mod, trallala!
Låt mig se mig omkring, hvar jag är! Ja, rätt nu,
Kära gosse, på spetsen af fjellet står du.

Ha! hvad himlen är ren!
Ha! hvad flammande sken
Solen sprider på höjd!
Jag må gråta af fröjd.
Huru krumpen och led,
Som ett troll uppå hed,
Sitter dalen der nere med vindande blick,
Full af harm, att han icke till byte mig fick!

O! hur frisk denna vind!
Röda rosor på kind,
Spiren fram, växen opp
Som små blomster på topp!
Rinn med lågande mod,
Mitt ungdomliga blod!
Ej af qvalmet mer stängd, ej af skuggor mer skymd,
Är jag kallad att andas i friare rymd.

Hurra! Seger och fröjd!
Nu jag stigit till höjd,
</poem>
<poem>Blickar himlen emot.
Kom, o verld, till min fot,
Här din herskare står!
Se, hur solguden slår
Purpurmanteln, så grann, omkring skuldran på mig!
Böj i stoftet dig ned och till konung mig vig!

Solens barn, örnaätt,
På min axel er sätt!
Svingen stjernor i dans,
Slån kring pannan er krans!
Och du, nordanstorm, sjung!
Liksom fjellet är kung
Öfver bergen, är jag bland mitt slägte också.
Endast styrka och mod kunna himmelen nå.

—
</poem>

<poem>
5.

<sc>Något om slompen</sc><footnote>Petri Læstadii bekanta häst.</footnote>.


Och <i>Slompen</i>, han stod i sitt barriga skjul
Och tittade ut genom springan.
Så medtagen var han kring länden och bringan,
Ej grönt strå han fått sedan långt före jul.
Blott snöglopp han smakat, jemt tvungen att klifva 
Till halsen i polens omätliga drifva.
Då längtar det honom se marken stå grön
Och böljorna svänga sin lappdans på sjön.

Han gnäggar.  Det gnäggandet hördes till poln,
Det hördes af solgudens fålar.
</poem>
<poem>Till baka de gnäggade skimrande strålar.
Det gnäggandet hördes af Oden på stoln,
Der vaksam han satt och med korparne språka',
Det hördes af Sleipner, som stampa' och bråka',
Det hördes af slumrande Freja i säng,
Det genljöd i Brages guldtvinnade sträng.

Då tyckte en hvar uti Valhalla sal,
Att synd det om Slompen, den trofaste, vore,
Af mossa och granris så illa han fore;
Den maten på längden är mustlös och skral.
Ett strå uppå halfåret icke han hittat,
Så tårögd han stått i sitt grantjäll och tittat.
Den bästa af kampar vid Arjeplogs fjärd
Väl vore en blidare skickelse värd.

Och hastigt for solskrindan upp öfver skog.
Man lassade drifvor på drifvor i skrofvet
Och stjelpte dem ut i det Ägirska hofvet.
Isfällarne drogos från skogssjön och floden
Och rymden guldsåddes af sjelfvaste Oden.
Ljusalfer i knippor man sände till jord
Att kalla upp gröngräs och blommor i nord.

Men Slompen allt blickar i springan hvar stund.
Då ser han, hur grönklädt det blifver på marken,
Hur träden slå nt sina manar i parken.
Af tjusande synen han vattnas i mund.
Nu reser han på sig, ser böljan i sunden
Ej mera med grimma vid stränderna bunden.
Han vädrar.  En vårflägt far upp i hans nos,
Så ljuf som ett doft från den ångande ros.

Nu sträcker han på sig, en Simson i kraft,
Och slår med sitt bakben ut gafveln på stallet.
Det störtar och spillras i brakande fallet,
I molnen högt upp flyga grimma och skaft.
</poem>
<poem>Nu kråmar han på sig, den segrande hjelten,
Med mod och berusning han skådar kring fälten.
Der står han och njuter, men blott en sekund;
Ett språng, och han är i den blommande lund.

Här smörjer han kråset, så lycklig och säll,
Blir kupig och trind, som en grankott, om länden
Och blank som en måne från mulen till änden.
Här betar han morgon och middag och qväll,
Här badar han jemt i det forsande vatten,
Här sofver han mjukt uppå gräset om natten.
Ett fattas ohjelpligt; för det fins ej bot:
Sin verld skall han vandra som ungkarl emot.

—
</poem>
<h2>Vårbetraktelse.</h2>

—
<poem>
<b>B</b>erg och dalar,
Hvarför under hvita doket eder dölja?
Hvarför längre låta tåreströmmar skölja
Edra klippor, kullar, tufvor, salar?
Sorgetiden, sorgetiden
Redan är förliden.
Vaknen opp
Ur er dvala till ett nytändt hopp!

Hvarför önska
Med ett tungt och fosforistiskt vemod griftas,
När er fästman, våren, med sin friska grönska
Kommer för att bjuda er att giftas,
I det äkta, i det äkta
Ståndet att försmäkta?
Vaknen opp!
Våren skyndar till er i galopp.

Hören bara,
Hvilka sköna, granna ting han med sig förer,
Brudelakan af de täckaste kulörer,
Kransar, myrtenkronor, ytterst rara,
Siskor, ärlor,
Morgondaggens perlor.
Vaknen opp,
Skaken drifvans lockar från er topp!
</poem>
<poem>Ja, han nalkas.
Från hans läppar blåser ljumma vinden,
Lyfter locken lätt och sakta, smeker kinden
Och med fjäriln uppå barmen skalkas.
Skynden, njuten!
Snabbt förgår minuten.
Vaknen opp!
Snart han står här med sin hela tropp.

—
</poem>
<h2>Spindeln.</h2>

—
<poem>
<b>S</b>pinn, spindel, spinn på
Och tvinna ditt garn,
Förr'n som på det blå
Stiger upp i charn
Och ur susande saf
Hafsvindarne gå.

Ty mörkret är bäst
Och den svarta natt,
Då ingen dig hör
Och ser hvad du gör,
Hvar tråden är fäst
Och hjulet är satt.

Mellan ros och blad,
Mellan gren och stam
Drag ut i rad
Ditt nät långt fram.
Strö juveler derpå,
Både röda och blå.

När sorglös och lätt
Se'n fjärilen styr
Utåt fälten, så qvick
På små äfventyr,
Ditt dvergsnät sätt
För hans spelande blick.
</poem>
<poem>Om dagen var still,
Arbeta ej då,
På lur blott stå
Och lyssna till,
Om ett surr du hör
Der utanför.

Om nätet då rörs,
Ett qvidande pip
I garnet hörs;
Helt sakta smyg
Och som tigern flyg
Och ditt byte grip.

Din like på sjön
I hafsfrun du har.
Hon spinner så skön
En duk alla dar,
Ett nät, så grant
Med gyllene kant.


När seglaren nu
Far fram på våg,
Hon sliter i tu
Hans vingars par,
Med mörkgröna tåg
I sjön honom drar.

Med klippornas tand
Hon sargar hans kropp,
Hon isar hans blod
Och kastar se'n opp
Med svallande flod
Hans lik på strand.

—
</poem>
<h2>Djurgården.</h2>

—
<poem>
<b>I</b> stadens qvalm ditt lif försmäktar.
Träd ut på denna gröna slätt,
Der sommarvinden helsa flägtar
Och bröstet andas fritt och lätt,
Der blomman sig i böljan speglar
Och göken ropar från hvar ek,
Der fjäriln guldbevingad seglar
Hvar morgon ut på friarlek.

Här Bacchus bjuder dig sin drufva,
Här Venus bjuder dig sin char.
Här jollrar skogens turturdufva
Med eko uti ömma svar.
Hvart helst du går, hvar helst du andas
Inunder hvalf af asp och lind,
Ett ljuft och stilla nöje blandas
Med flägten af hvar vestanvind.

Så njut af sommarn och det gröna
Så länge, du det njuta får.
Ack, snart försvinner allt det sköna,
Som här för dina blickar står.
Då doftar mer ej någon drufva,
Då grönskar mer ej någon lund
Och ingen menlös turturdufva
Flyr i ditt sköt med myrt i mund.

—
</poem>
<h2>Elfdansen.</h2>

—
<tab><tab>(Melodi: <i>Fader Bergström, stäm upp och klinga.)</i>

<poem>
<b>F</b>ebus stäckt sina gyllne strålar,
Uppå fästet Diana prålar,
I hvar glittrande bölja målar
<tab>Sina kyska drag.
Sakta brusar den gömda bäcken,
På dess speglande våg står Necken,
Blickar fram öfver hagtornshäcken
<tab>Genom månens dag.
Sparfven slutat sin sång i alen.
Mellan skuggornas natt i dalen
Slår den klagande näktergalen
<tab>Sina veka slag.
Vid hvar ton, som klingar
Melankoliskt öfver lundens krans,
<tab>Uppå gräset svingar
<tab>Elfvors midnattsdans.
<tab>Lättare än spånen
<tab>Gungar öfver vida ocean,
<tab>Eller blanka månen
<tab>Genom himlens ban,
Silfverfotade elfvor trippa,
Lik en ringlande blomstervippa,
<tab>Nippertippa vid nippertippa
<tab>Öfver gräsets plan.

Vindens flägtar i löfven tona,
Kung och drottning i ringen trona,
</poem>
<poem>Båda klädda med silfverkrona
<tab>Och i perleskrud.
Tjenarinnor vid deras sida
Rosendofter i rymden sprida
Och med forskande blick förbida
<tab>Minsta vink och bud.
Af den dagg, mellan trädens galler
Öfver marken i natten faller,
Nektar bjudes utur kristaller
<tab>Åt hvar trogen brud.
<tab>Näktergalen skallar
Och på nytt med sina toners lopp
Han till dansen kallar
<tab>Elfvors glada tropp.
I de gröna lunder,
Under skydd af ekars höga stam,
<tab>Skänktes nattens stunder
<tab>Elfvorna till glam.
När ur öster den första strimma
Gläntar fram genom nattens dimma,
De till baka i djupet simma,
<tab>Som ett flyktigt dam.

—
</poem>
<h2>Månen.</h2>

—
<poem>
<b>H</b>vart öga ser solen och prisar dess glans,
Men få blicka upp till den nattliga krans,
Den snöhvita boll, som på skyarne hänger
Och nätterna om öfver himmelen svänger.
När månen är klarast på molnfästets rund,
Då slutar oss alla i famnen Jon Blund.

Vid talgljus två älskande sitta och spå,
De suckande se på hvar ann då och då.
Vid oset från saxen de kyssa hvar annan
Och dricka kusinskål ur eneträdskannan.
De se ej, att månen vid källornas vyss
Åt myrten och blomman fördelar sin kyss.

Om natten artisten sig sträcker på bädd
Och glömmer, att månen på himlen står klädd
Och målar och ritar på sjöar och länder
De grannaste taflor, de hvitaste ränder,
Ja, tecknar och penslar, när minst han det vet,
De fagraste bilder på kammarns tapet.

Poeten i natten på säng utaf strå
Förgäter, att alferna dansa just då,
Att nattvakan stämmer till sången sin tunga,
Att neckar på silfrade vågorna gunga;
Orörlig han hvilar, med ögat i blund
Och känner ej kyssen af mån' på sin mund.
</poem>
<poem>Visst är han föraktad, förnekom det ej,
Han stjernornas fästman och nattens lakej;
Ty sömn är den gud, hvilken alla berusar.
När månen der uppe i skyn går och snusar
Och nyser vid mogornas pipande sång,
Förmår ingen svara ett prosit en gång.

Ej är han som solen på långt när så het;
Mot henne i fruktbarhet blifver han bet.
Dock mycket hans måttliga lagom jag prisar.
Med brand och med torka han aldrig oss spisar,
Vill aldrig stoltsera och gör ingen blind
Och går ej som solen evinnerligt trind.

Det påstås, att mån' pickanell bär i mund
Och derför han synes om kinden så rund,
Att ofta han stänker på blad och på buskar
Och små, små ifrån sig om qvällarne ruskar;
Men det är malice, ty i Hamlet det står:
»Var hvit som en snö, dock förtalet dig når.»

För sötaste farbror af lilja och svan
Han nämnes, som äfven af kråkan i gran.
Inunder hans slängkappa gräshoppan drillar,
I glans af hans stråle sig nattfly’t förvillar.
Hans växt såsom stjernornas står ej i knut
Och ej som polisens hans lykta tar slut.

Soldater ur skogarne pressar han ut,
De stå der och skyldra med glimmande spjut.
På vattnet med snöhvita finger han skrifver.
I molnenas höparm han trampar och klifver.
Sin mun ännu aldrig han hållit i hop,
Och derför som drinkare står han i rop.

Visst är han om sommarn försumlig en smul;
Men, lider det bara så der bortåt jul,
</poem>
<poem>Han står som en gröt på de himmelska borden
Och lyser så präktig, så frodig på jorden.
Omkring honom vifta vid vindarnes flägt
Millioner af glittrande julljus så täckt.

Välan! jag dig egnar min hyllande röst,
Du silfverkrachan uppå midnattens bröst.
Må andra af solskenets prakt sig förnöja,
Jag vill i ditt tjusande månskimmer dröja.
Med glaset i hand och min lyra i famn
Jag dricker din skål och besjunger ditt namn.

—
</poem>
<h2>Augusti-månskenet.</h2>

—
<poem>
Fram genom ljusnande skyhvalfvet bryter
Månens högtidliga prunkande tåg
Och till en skimrande trollverld förbyter
Jorden, som nyss i sin nattslummer låg.

Bäcken kring kullen sin perlbindel slingar,
Berget på hjessan sin silfverhjelm bär.
Vågen beprydes med silfrade ringar,
Lunden förvandlad till fépalats är.

Molnet, som korpsvarta vingarne sträckte,
Ljusnar på fästet till glänsande svan.
Ängen, som jettlika skuggorna täckte,
Öppnar sin månglänsta, blommande plan.

Utför den sluttande bergsklippan halkar
Månljusets flod i ett tindrande svall,
Och på de doftande rosornas kalkar
Blänker mot stjernhimmeln daggens kristall.

Lysmasken bleknar och släcker sin flamma,
Gungad än hit och än dit på sitt strå.
Dvergar på hällen sitt silfverskägg kamma,
Nicka åt skogarnes elfvor och rå.

Hafsfrun sitt luftiga silfverspann svänger
Öfver de slumrande fiskarnes rum.
Kring hennes snöhvita skulderblad hänger
Manteln af böljornas fradgande skum.
</poem>
<poem>Alfen på gräset till ringdansar träder,
Höljd i en skimrande spindelväfsdrägt.
Tordyfveln tjusande morgondagsväder
Bådar med vingarnes surrande flägt.

Smekande nalkas nu kärlekens stunder,
Jaga hvar qväljande ängslan sin kos.
Mun nu till mun i de månglänsta lunder
Trycks, som af vinden en ros till sin ros.

Och när mot midnattens timme det ilar,
Månen står högst på sin lysande färd;
Hjerta vid hjerta sällt klappande hvilar,
Slutet i gycklande drömmarnes verld.

—
</poem>
<h2>September-aftonen.</h2>

—
<poem>
<b>S</b>kön dagens början är, dess Aurora,
Utur hvars sköte solen rinner opp,
Likt utur kullen rosens purpurknopp,
Mildt lockad fram af sommarns väna Flora.
I dag mig Hesperus dock mera gläder,
Då nu han i sin prakt på fästet träder.

Ty fjerran härifrån jag vet en flicka;
Hon liksom jag i denna aftonstund
Från någon grönklädd kulle eller lund
Gladt längtar att i vesterns guldhaf blicka.
Der mötas våra ögon, våra tankar,
Der kasta vi för ögonblicket ankar.

Så ren och klar som själen hos en engel
Är himlen denna stund uti det blå,
Der soln i rymdens djupa haf tycks stå
Lik fjellsjöns gyllne neckros på sin stängel.
Snart ner till vesterns bryn dess bana hinner,
Snart sista flamman bakom skogen brinner.

Allt är så lugnt, så stilla i naturen,
Som skapelsen i djup begrundning stod,
Och öfver fälten strömmar ljusets flod,
Med qvällens flägt på fridens armar buren.
I fjerran rymder vattnets mörkblå vågor
Förgyllas mer och mer af vesterns lågor.
</poem>
<poem>Och efter, ljumma regnets fina droppar
Står hvarje grässtrå åter friskt och grönt.
Och kullen är af höstens krans bekrönt
Med de för sommarn sparda blomsterknoppar.
Ej fogelsången höres mera tona;
Men vestan lefver än i lindens krona.

Högt upp i rymden ser jag dufvor flyga,
Den svartgrå kråkan äfven deribland,
Då vid min fot bland strödda blomsterland
En enslig sommarfjäril synes smyga,
Liksom sin ros han sökte, men förgäfves,
Den ros, som blott af sommarns händer väf

O! äfven jag en sökande är vorden,
Mitt fikna öga söker ock en ros.
Hvar är hon väl? Försvunnen långt sin kos,
Dock än, ja än, hon finnes qvar på jorden.
I detta nu, som mitt, dess öga blänker
Utaf en tår, den huldt hon på mig tänker.

Du blida sol, som nu mot vestern skrider,
Säg i den gyllne strimma, som du bär,
Att lika klart mitt hjerta äfven är
Af gyllne tro och vänskap alla tider,
Att detta bröst, då jag min nedgång hinner
Än lika varmt, som förr, för henne brinner.

Och om hon, liksom jag, framför sitt öga
I detta nu en sjö ser vid sin fot,
Som spegellugn tar ljusets stråle mot
Och dricker glans ifrån det klara, höga,
O! vinka då: att jag, i lust som smärta,
Mitt lifsljus dricka vill från hennes hjerta.

Och rör sig löfvet uti trädets krona
Med saktad flägt, en andehviskning lik,
</poem>
<poem>Och vindens vinge krusar insjöns vik;
Ack! må dess sus i huldrikt smek då tona
Det känslosvall, som i min själ sig rörer
Och hennes namn i hvarje suckan förer.

Dock, ack! försvunnen är den glada synen.
Det skymmer mer och mer på fält och berg
Och mörk blir hafvets bölja till sin färg;
Ty dagen redan sjunkit bakom brynen
Af täta skogen.  Öfver land och vatten
Nu uppgår med sin måne stilla natten.

Så uppgå äfven du, o minnets måna,
Uti min själ i denna aftonstund,
Med hjertats trogna kärlek i förbund,
Och bilden af den bleka saknad låna,
Som sett sitt hjertats sol bak vestern bergas
Och lifvets blå af dystra skuggor färgas.

Hvar är hon väl? På någon blomsterkulle
Med lutan strängad i sin väna hand?
Kanske på berget vid den lugna strand?
Kanske också i någon enslig julle,
Som mellan höga vassen sakta skrider
Och granna silfverringlar kring sig sprider?

Dock fåfängt spörja måne, sol och vågor
Och nattens vind, som flägtar på min tår,
Hvar nu den älskade i qvällen går.
Förgäfves hemtas svar på sakna’ns frågor.
Ett rum jag vet dock, der i fröjd och smärta
Hon ständigt fins.  Det är mitt eget hjerta!

—
</poem>
<h2>Källan.</h2>

—
<poem>
<b>E</b>j ben har du fått,
Icke vingar att flyga,
Och likväl så brådt
Du skyndar att smyga
Mellan pilar och al,
Genom fjellberg och dal
Så snabbt, så fort,
Allt längre och längre till fjerran ort.

»Ack,bäst då jag låg
Mina guldfloder tömde
En skönhet jag såg
Och min nejd förglömde.
Som för jägarn en hind,
Som för rosen en vind,
Så ilar jag
Och har ingen hvila natt eller dag.»

»Och så är min sång:
I det leende gröna
En gång, ja, en gång
Jag hinner den sköna.
Hennes rundade arm,
Hennes mjellhvita barm
Jag för till min mund.
Då famnar jag henne i rosenelund.»

»Och derför min dans
Jag kröker i ringar.
</poem>
<poem>Ej rosornas krans
Mig lockar och tvingar.
Och, fastän en dverg,
Utför brantaste berg
Jag klättrar fermt,
Se’n fingren i solens låga jag värmt.»

»Hvart hjerta sitt vif
I tiden vill följa.
Det rörliga lif
Hvi gafs det min bölja?
Ur hafsskummets sköt
Ju skönheten bröt,
Af ljuset väckt;
Och derför hon är med mitt innersta slägt.»

En trånadens blick,
En kärlekens flamma
Ju källan fick,
Och Venus det samma.
Om hvar ann de förstå,
De 1ängta också
Till samma hamn
I nöjets och njutningens tjusande famn.

—
</poem>
<h2>Vågen.</h2>

—
<poem>
<b>V</b>indarnes pust
På brusande våg
Är min lekande lust
Och brinnande håg.
Och när vågorna gå,
Gungande upp och gungande ner,
I det härliga blå
Båd' himmel och jord jag försvinna då ser.

Hvad är du på landet, skild långt ifrån
Detta brusande dån,
O, menniskoson?
Ett barn i din vagga.  Stig upp derifrån!
Lyss, lyss! Hör, det eviga talar till dig
På vågornas stig.
Se, hur skeppet det far
Fort och lätt alla dar
På sjöspegeln klar.
Hvilken fart, hvilken gång!
Hör, hvad hurra och sång!
Ha! du skryter med foglarnes qvitter
Och blommornas glitter
I skog och i park.
Här sjunger vågen,
Här glimmar vågen
Som en vaggande ros.
Och flyr hon sin kos,
</poem>
<poem>Så kommer en annan
Med ljus omkring pannan
Och eld i sitt öga.
I blicken sig speglar det himmelsblå höga.
Omätliga hafsrymdens brusande plan
Blef vågornas ban.

Ljusblåa öga, du blänkande våg,
Vikingaväg till segren och döden,
Himmel och afgrund i vexlande öden,
Du är min lust och brinnande håg.
Kämpande jette mot himlen och jorden,
Stormarnes runa från södern till norden,
Kommande, farande, flygande våg,
Du är min lust och brinnande håg.

—
</poem>
<h2>Höstsympati.</h2>

Till Heloisa.
—

<poem>
<b>U</b>ppå molnen aftonrodnan
Tecknat har sin purpurfärg.
Se åt öster, se der månan
Glimma öfver skog och berg!
Hur han nickar,
Hur han blickar
Mellan spridda löf och grenar!
Dig han menar
Från din ljusa silfverchar.
Ej han glömmer gamla vänner,
Gerna känner
Dem igen se'n forna dar.

Mins du vid hans silfverstrimma
Mången Majdags stilla qväll,
Klara tårar sågos simma
I din blick? Du var så säll.
När du gråter,
Åter, åter
Bakom skog han fram vill blicka.
På sin flicka,
På sin Heloisa än,
Väcka i ditt bröst här inne
Månget minne
Från din vårdags tid igen.

Gulnade från toppen falla
Blad för blad till trädets rot.	
</poem>

<poem>Bäckens böljor sorgligt svalla,
Bruset sorlar dig emot.
På hans sånger
Många gånger
Har du lyssnat, der du setat.
Han blott vetat
Dina känslors melodi.
Lilla bäck, o spela, spela!
Länge dela
Samma ljufva sympati.

Plundrade stå Floras marker
I sin bleka svepningsdrägt.
Hemskt i forna, glada parker
Hviner dödens kalla flägt.
Dock på kullen
Fram ur mullen
Än en höstdags blomma rinner,
Dig påminner,
Huru sommarn snabbt försvann,
Skänker i sin bild den trösten,
Att i hösten
Än en blomma plockas kan.

Trastens sång i lunden tystnat,
Vakteln der ej mera slår.
Der på gökens rop du lyssnat,
Grafvens hemska stillhet rår.
Hvart är sången
Hädangången?
Tonerna med sommarn veko.
Endast eko
Stadnat i sin grotta qvar.
Här från berget uti skogen
Lika trogen
Ger han dig sitt återsvar.
</poem>
<poem>Så, hvart helst ditt öga blickar
I den mörka, kulna höst,
Sympatien mot dig skickar
Ur naturens sköte tröst.
Månens strimmna
Nattens timma,
Blomstrets kamp, der stormar tjuta,
Bäckens luta,
Ekos återklang ur häll;
Alla dela med ditt hjerta
Fröjd och smärta
In i höstens sensta qväll.

—
</poem>
<h2>Slädfarten.</h2>

—
<poem>
<b>S</b>om skuggan af skyn öfver sipphöljda slätter
Lätt sväfvande flyr undan stormarnes sång,
Så öfver de snötäckta fälten jag sätter
Vid bjellrornas klang och min trafvares språng.
I släden så mjukt som i vaggan jag hvilar.
Ej löpa så vindsnällt de hvinande pilar,
<tab>Som jag, der jag ilar.
Knappt ögat med blicken kan följa min gång.

Hej, hvad det går raskt förbi nickande granar,
Dem norrskenet flamma med purpur beströr.
Hej, hur i en blink uppå skaren jag banar
Mig väg öfver klipporna fjellet uppför,
Der högt uti luftrymden hafsörnen svingar
Och skogsharen slår sina lofvar och ringar
<tab>Och bergshällen klingar
Sitt eko, hvars ljud uti dalarne dör.

Du flod, lägg dig ner, och i gnistrande flingor
Jag kör öfver nacken i flygande lopp.
Du fåle, sträck ut dina löddriga bringor;
Till solen, till stjernorna flyga vi opp.
Se'n störta vi åter i dalarne neder,
Att snäckan mot klipporna eldgnistor breder
<tab>Och drifvorna sveder.
Holla! skynda på uti hurtigt galopp!

Hvar är jag? Vänd om! Se, der glittrar en stjerna,
Bak snöhöljda skogen hon vinkar och ler.
</poem>

<poem>Friskt an till min flicka, min utvalda tärna!
På sjön, lätta trafvare, kasta dig ner.
Knirr knarr! nå gå på! Jag har brådt om sekunden.
Flyg fram som en brusande störtvåg i sunden,
<tab>Som stormiln i lunden,
Som pilsnälla falken, när rofvet han ser.

»Välkommen, välkommen! du fryser, du darrar,
»Hur frostig din lock och hur snöig din arm!» —
»Åh, lappri! der ute visst snödrifvan knarrar;
»Men kärleken hållit mig eldad och varm.
»Väl sökte mig frosten och qvällskylan hinna,
»Men tanken på dig, du min hulda väninna,
<tab>»Kom hjertat att brinna
»Och blodet att svalla så friskt i min barm.»

»Nu månen i sjöspegelns glas sig förlustar
»Och lyfter sin hufva från anlet och blick.
»Der ute min springare stampar och frustar,
»Han gläds åt det muntrande foder han fick.
»Han viste nog, att det till dig skulle lända,
»Och derför åt skyn stodo öronen spända
<tab>»Och ögonen tända,
»Och derför som ljungelden framåt det gick.»

»Hör ulfvarne tjuta! För sent till sitt byte
»De komma. Jag re'n dragit fram öfver sjö.
»Fritt drifvorna yre och vindarne ryte,
»I svanbarmens snö jag vill sjunka och dö.» —
Jag sjunker. Min kind på dess ejderdun hvilar.
Hvad bry mig de frostiga stormarnes ilar!
<tab>Som majsol ju smilar
Emot mig min hulda, min älskade mö.

—
</poem>
<h2>Vårfantasi.</h2>

—
<poem>
<b>D</b>et susar i skogen en vårvind så skön
Och åter blir snöhöljda ängsbacken grön.
Det sjunger i luften, det snattrar vid stranden
Och vårböljan lossar på isiga banden.

Hör, tjädrarne locka i barrbeklädd skog,
Och åter går dragarn och släpar sin plog.
Så täckt flyter strömmen bland sluttande kullar
Och vågorna prydas med glänsande jullar.

Små barnen vid stugdörren sitta i sand
Och leka med sippor och vifvor i hand.
Från väggen i solbaddet ryker och immar
Och gåsungen plaskar i dammen och simmar.

Nu söker sig trasten i lunden ett bo
Och dufvan åt huldrika makan svär tro.
I löfvena hvirflar den susande vinden
Och röd blifver rosen om finhylta kinden.

Så kal hängde piln öfver isbetäckt å,
Nu spricka ut sidoskott, stora och små.
Det lockar och piper långt ner uti roten
Och kabblekan kransar den knöliga foten.

Nu fiskarne spritta i vågornas skum,
Ty solen besöker de flytande rum.
Nu qvarnhjul sig röra och sågar och kuggar,
Och rundt omkring hjulen en regnbåge duggar.
</poem>
<poem>Och månen tar afsked och går uti hög,
Nyss natten dit in med sin stjernkrona smög.
I stället vill solen på fjellarne dansa
Och qvällen och natten med skimmer bekransa.

Ja, nu kommer våren, det sötaste barn.
Ett guldnät han virkar af solstrålars garn.
På fälten det fladdrar, i vågorna darrar,
Och månget ett hjerta i garnet han narrar.

Förgäfves att fly eller stå honom mot.
Der soten man tagit, man måste ta bot.
Ja, om du i hafvet ock ville dig dölja,
Han fiskar dig opp ur den vårljumma bölja.

—
</poem>
<h2>Vårvisa.</h2>

—
<tab><tab><tab>Melodi: <i>Movitz, vik mössan högt öfver öra.</i>

<poem>
<b>Ä</b>ndtligen kylan vikit för fanders,
Hvarje isbit undansmält.
Nätet på nytt af Niklas och Anders
Är i låga vassen stäldt.
Blomman öga fått och trädet tunga.
<tab>Böljorna gunga,
<tab>Blixtra och ljunga,
<tab>Och i en klunga
<tab><tab>Sjunga
Vårens lof på Neptuns fält.

Bonden vid plogen stretar och lutar
I den fåra, fädren plöjt.
Vallkullan hjorden nu sammantutar,
Der sig vårens grönska röjt.
Ängen pryds af daggens klara droppar,
<tab>Och utaf knoppar
<tab>Lammet sig proppar
<tab>Mätt, der det hoppar,
<tab><tab>Stoppar
Länden kullrig som en flöjt.

Ankorna snattra, gässena kackla,
Tuppen gal sin drill i by.
Barkskeppet barnen pryda och tackla
Med en flagga grann och ny.
</poem>
<poem>Kiv och slagsmål mellan bygdens galtar.
<tab>Fargalten haltar,
<tab>Regnbäcken raltar,
<tab>Sqvätter och sqvaltar,
<tab><tab>Saltar
Ängens starr med grumlig dy.

Under de gamla, välkända, trygga
La'gårdstaken nu sitt bo
Svalorna åter börja att bygga,
Qvittra i sin glada ro.
Skog och mark landtmätarn reda prickar
<tab>Krögarfar hickar,
<tab>Metspöet vickar,
<tab>Kalfven sig slickar,
<tab><tab>Nickar
Åt sin mor, grefvinnan ko.

Gossarne kasta smörgås vid stranden.
Flickorna på grönan äng
Samla oxläggor knipptals i handen,
Binda kransar uti fläng.
Vindens flägtar ljufligt susa,
<tab>Vågorna krusa.
<tab>Ångbåtar brusa,
<tab><tab>Frusa
Vattenhvirflar i hvar sväng.

Skål för den dag, då åter vårt gille
På Blåporten samlas får.
Bacchus i drufvan rulle och trille
I sin majdags friska vår!
Med sin purpur ha oss märke
<tab>Och speleverke'
<tab>Lifve och stärke,
<tab><tab>Erke-
Pappa för vår bål! Gutår!

—
</poem>

<h2>Trasten.</h2>

—
<poem>
<b>E</b>n hemlig längtan, tänd af ljusets fader,
Mig bär till nordanskog, så tyst och sval,
Och der bland sångens flyktiga nomader
Jag kallad är dess glada näktergal.

Der svärmande i ljusa sommarnatten
På klippans borg i vänlig alfeglans,
Jag Brages harpa hör kring fält och vatten
Från fordom klinga mången skön romans.

Med tystnaden är sången helst förtrogen,
Från stojets missljud flyr han rädd sin kos.
Och, obemärkt i höga furuskogen,
Jag är Linneas lilla virtuos.

När hennes milda, ljufva blomsteranda
Från mossklädt altar höjs till himlens tjäll,
Hörs trädens kronor djupa suckar blanda
Med min koral i tärnans bönkapell.

Men när jag för min brud vill uppenbara
I glädjens drill min sälla själs musik,
I bergen skälmska dvergarne mig svara
Och Necken spelar i den klara vik.

Och elfvorna, när de vårt bröllop spörja,
Med silfverringen klar i månens glans
Och med små lysvedsbloss de parvis börja
På ängens plan en glädtig fackeldans.
</poem>
<poem>Så flyr min sköna sommardröm i norden
Med lifvets glada, vingade minut,
Sjelf blott en liten sångarskala vorden,
Som snart på tidens strängar spelas ut.

—
</poem>
<h2>Linnea.</h2>

—
<poem>

<b>J</b>a! du har rätt, du lilla trast, som sitter
Der upp i topp och ned uppå mig ser.
Blott kärlek stämde hos dig detta qvittcr,
Som återskall kring nordens klippor ger.

Här obemärkt och ensam uti skogen,
Af ingen sedd och känd jag, ännu var.
Då kom du till mig, menlös och förtrogen,
Och mig din kärlek och ditt hjerta bar.

Du sjöng så ljuft i svala morgonstunden.
Jag gret af fröjd i skuggans gröna flor.
Ifrån den tiden jag vid dig blef bunden
Och evig trohet jag min älskling svor.

Ej upp till dig jag lyfta kan mitt hjerta,
Ty knappt mitt hufvud öfver mossan når.
Dock i det doft, jag ger, min ömma smärta
Och rena trohet säkert du förstår.

Och derför mången gång du till mig flyger
Från höga björkens solbeglänsta topp.
Så ömt så ömt du till mitt bröst dig smyger
Och kysser lilla rosens blomsterkopp.

Snart är din sång i denna skog förrunnen,
När stormen gnyr och skakar löfven ner.
Då blir med dig ock all min fröjd försvunnen,
Ty utan dig kan jag ej lefva mer.
</poem>
<poem>
Så njutom då, hvad sommaren oss skänker,
I kärleksdoft och stilla glädjesång.
När hösten öfver oss sin vinge sänker,
Så somna vi i griften på en gång.

—
</poem>


<h1>SAMLADE SKRIFTER</h1>

<h2><sc>af</sc>

CARL FREDRIK DAHLGREN.

I.</h2>



<b>SAMLADE SKRIFTER</b>

AF

CARL FREDRIK DAHLGREN.


NY OMANORDNAD UPPLAGA.

FÖRSTA DELEN

<img></img>

STOCKHOLM.
ADOLF BONNIER
Kongl. Hof- och Universitets-Bokhandlare.
STOCKHOLM,
ISAAC MARCUS' BOKTRYCKERI-AKTIEBOLAG,
1875.
några få af dessa hans tidigare stycken hafva i innevarande 
samling intagits.
	
Vid universitetet kunde han endast ryckvis uppehålla sig,
nödgad att såsom informator söka sitt uppehälle. Han nedsatte
sig 1814 i Stockholm. Kongi. hofpredikanten <sp>Arv. Aug. 
Afzelius</sp> egde der en privatskola, vid hvilken Dahlgren anstäldes
såsom lärare. Nu började i kretsen af glada menniskor 
Dahlgrens snille utveckla sig. Den rikedom af lefnadsglädje, skämt
och yster lustighet, som fylde hans sinne, skaffade sig nu luft,
och snart var han den sjelfskrifne stämningsgifvaren, 
glädjehärolden vid alla samqväm inom sin umgängeskrets. 
Ansträngande arbete, brödbekymmer och ett öfverflödande umgängeslif 
allt leddes samtidigt med en glädtighet, som ej lät sig rubbas. 
Hos Afzelius qvarstadnade Dahlgren till 1818. Till kamrater 
hade han bland andra <sp>Sondén</sp>, <sp>Cnattingius</sp> och <sp>And. Fryxell</sp>, hvilka han sedermera införde i sitt stycke <sp>Till brodren Kullman den 21 April 1828</sp>.

1815 utgaf han en novell <sp>Aurora</sp> eller <sp>Den Norrska
Flickan</sp>, ett arbete utan något egentligt värde. Dess tillkomst
skildras af Arvidsson sålunda. »Dahlgren hade en bror, hvilken
genom ett oordentligt lefnadssätt råkat på afvägar och sedermera 
förorsakade honom många bekymmer och kostnader. Dahlgren tog 
vård om honom och lät honom bo hos sig. En dag
saknade Dahlgren sin klocka, och brodern erkände, att han
pantsatt den på ett näringsställe. Penningar att igenlösa den
egde icke Dahlgren. Vid samma tid inträffade påskferier i den
skola, der han gaf undervisning. Han befalde sin bror till skrifbordet, 
och sjelf låg han på sängen och dikterade natt och
dag. Två och ett halft dygn fortfor, efter hans egen uppgift,
denna «födslopina,» såsom han uttryckte sig, och Aurora eller
den Norrska flickan utkom kort derpå. För manuskriptet erhöll 
Dahlgren ungefär hvad som erfordrades för att lösa ut
klockan, 10 R:dr B:co.»

Behofvet att återvända till källorna för vårt folklif och
till en bildning, mera hemtad ur vårt lands egen historia och
mera motsvarande vårt lynne, behof och begåfning, var den
tiden lifligt, om ock mer eller mindre dunkelt, kändt. Dahlgren
och <sp>C. J. L. Almqvist</sp> stiftade derför 1815 ett förbund, som
de kallade <sp>Manhems-förbundet</sp> hvars ändamål skulle vara
att leda ungdomen till efterföljd af förfädernas manliga dygder,
och i allmänhet att hos de unga väcka kärleken till ett mera
naturenligt, enkelt och kraftfullt lif. Förbundet rönte sådana
dygdeföreningars vanliga öde, att efter ett vanmägtigt, fastän
mycket aktningsvärdt, lif dö genom sin inre motsägelse. Dygd
<b>FÖRORD.</b>


Föreliggande upplaga af C. F. Dahlgrens verk är grundad på hela 
samlingen af hans förut tryckta arbeten, samt på den lilla samling 
af skaldens handskrifter, som genom Kongl. Bibliotekarien A. I. 
Arvidsson, efter den första upplagans af Samlade skrifter utgifvande, 
af Dahlgrens sterbhus till Kongl. Biblioteket aflemnades. I denna 
sist nämda samling saknas utskriften till den för bedömandet af 
Dahlgrens senare lif och författareskap så vigtiga berättelsen om 
hans sjukdom, hvilken berättelse af Arvidsson intogs i hans 
lefnadsteckning öfver Dahlgren. Denna berättelse är här aftryckt 
efter Arvidsson.

Efterforskningar hafva förgäfves gjorts efter Dahlgrens dramatiska
stycke <i>Ulla Vinblads födelse eller Paris' dom</i>. Det uppfördes å
Djurgårdsteatern sammanlagdt sju gånger under åren 1829-32, upptogs
sedermera på den s. k. Nya teatern (Hammers), der det under April
och Maj 1868 speltes tretton gånger. Af ett bref till Dahlgren, dateradt
Norrköping 7 October 1829, synes, att stycket der detta år uppförts af 
det Vildnerska teatersällskapet.

Ur föreliggande upplaga hafva af de stycken, som Arvidsson i sin
upplaga intagit, uteslutits de fleste af Dahlgrens äldsta i Atterboms
Poetiska kalender intagna poemer samt romanen <i>Grossörskan Vierdumpels
resa till kanalfesten 1832</i>. Dess utom flere andra smärre stycken. 
Deremot hafva intagits många af Arvidsson uteslutna, hvilka ansetts 
förtjena bevaras.

Samlingen har fördelats i <i>Större stycken, Lyriska dikter, Dramatiska
dikter, Dikter på blandad vers och prosa, Smärre prosaiska stycken,
Noveller</i>. Inom den stora mängden af lyriska dikter har ej tidsföljden
iakttagits, utan har man sökt sammanhålla styckena i större grupper
efter innehållet. Deremot hafva till dem, liksom till alla stycken
i hela upplagan, uppgifter lemnats, i de till hvarje del bifogade 
Anmärkningar, rörande tiden och platsen för hvarje styckes första offentliggörande. Väl behöfliga litteraturhistoriska, biografiska 
och bibliografiska upplysningar hafva äfven lemnats i synnerhet 
för förståendet af <i>Molnskyarne</i> och af stycket <i>Till brodren Kullman</i>.

Dahlgrens stafnings- och interpunktionssätt är mycket ojemnt. Då
under första delens tryckning Svenska Akademiens Ordlista utkom, 
antogs denna derför såsom rättesnöre.

              Stockholm, November 1875.
<b>Lefnadsteckning.</b>


<sp>Carl Fredrik Dahlgren</sp> föddes på Stens bruk i Qvillinge
socken i Östergötland 20 Juni 1791. Föräldrarne voro <sp>Sven
Dahlgren</sp>, förvaltare på nämda bruk, och <sp>Elisabet Lundgren</sp>,
dotter af handlanden <sp>J. Lundgren</sp> i Norrköping. Om hans
tidigare ungdom saknas alla underrättelser. Endast om sin mor
hördes han sedermera tala, och då med uttryck af kärlek och
tacksamhet. Han skickades till Linköpings skola. Här fick han
till lärare magister <sp>L. J. Boræus</sp>, sedermera prost och kyrkoherde i Norra Vi i Linköpings stift. Denne like bistre som
outtröttlige och skicklige lärare har Dahlgren sedan i sina 
skrifter skildrat, först flygtigt och på ett burleskt och föremålet
föga värdigt sätt i <sp>Molnskyarne</sp>, sedan med djup erkänsla
och tillgifvenhet i <sp>Nahum Fredrik Bergströms krönika</sp>.
Att denna senare skildring är sann och den förra osann, finner man
på ett nästan rörande sätt af ett bref till Dahlgren från en hans
inedlärj unge under Boræus, skrifvet nära 30 år senare. Brefvet
skildrar brefskrifvarens sammanträffande med sin och Dahlgrens
gamle lärare under ett prestmöte i Linköping 1831. »Med en
besynnerlig känsla afvaktade jag Boræi inträde ibland oss, der
vi sutto bredvid ståtliga ölkannor och omgifna af ett så tjockt
rökmoln, att vi knappt sågo hvar andra. Jag hade ej sett honom, 
sedan han satt i skolmästarelexan, och med en viss skolfruktan, 
samt något förlägen öfver min tobakspipa (ty till den
grad hade det lyckats honom att hos mig outplånligt intrycka
sin fruktansvärda personlighet), väntade jag nu att få se en
mager, bister och förgrymmad man komma inrusande med en
anspach under armen. Väl lugnades jag något af hans gälla
skratt under hela trappgången; men jag viste af erfarenhet, att
detta var en allt för opålitlig profet af hans lynne för följande
ögonblick eller tolk för det närvarande; ty huru många gånger,
sedan han på Jerntorget utbrustit i ett gapskratt, vid hvilket
skolhus, slott och domkyrka darrade, fick man icke höra 
honom genast derpå utdela sina ordentliga och extraordinära.... Med
det briljantaste lynne och ett verkligt patriarkaliskt utseende,
inträdde en åldrig man med silfverfärgadt hår och ungdomlig
friskhet på kinderna och fann sig genast på det förtroligaste
omgifven af hela den samlade skaran. Äfven jag kände mig
till honom förunderligt dragen, och i stället för den gamla skolångsten fängslades jag vid honom af en sonlig vördnad. Då,
jag tillstår det, gjorde det mig en smula ondt, det furioso, han
spelar, under det han vikarierar för Hedborn, uti ett af dina
stycken [<sp>Molnskyarne</sp>]. Men jag fick snart derefter höra, att
Du varit hos honom i N. Vi och står med honom på förtrolig
fot. Hade jag likväl ej nu sett honom så skulle det förvånat
mig, huru Du kunnat komma ifrån honom, utan att få en 
ordentlig.» Dahlgren tillegnade Boræus sedermera sin novell 
<sp>Grossörskan Vierdumpels resa till kanalfesten 1832</sp>, och
innehåller så väl den förres tillegnan, som den senares bref med
tacksägelser derför, uttryck af ömsesidig, uppriktig kärlek.

»I sina yngre år späd till växten, blek och besvärad af
en hektisk hosta, troddes Dahlgren hafva anlag för lungsot.
Till lynnet var han retlig, anträffades ofta tårögd och ansågs vara
sluten och sarkastisk, hvilket aflägsnade från honom mera lifliga
och öppna sinnen» (Arvidsson).

Hans framsteg i studier voro ringa både i skola och gymnasium. 
Detta var för hans snille olyckligt. Den dilettantism
och bristande tukt öfver eget arbete, som vanligen äro en följd
af vårdslösade ungdomsstudier och som ofta sedermera vidlådde
Dahlgrens verk, kunna troligen till en betydlig del derifrån
härledas.

»Under sitt vistande på gymnasium hade Dahlgren råkat i
några ungdomsförvillelser genom umgänge med lättsinniga 
lärjungar vid läroverket. Hans kamrat, den ädle <sp>P. A. Sondén</sp>,
ryckte honom ur den farliga lefnadshvirfvel, hvaruti han 
inkastat sig. Hans inflytande på Dahlgren, både i studier och
lefnadsförhållanden fortfor länge, och det var äfven han, som
gaf väckelse åt Dahlgrens ännu slumrande förmåga» (Arvidsson).

1809 på hösten blef Dahlgren student i Upsala. Genom
Sondén, som var slägt med Atterbom, kom han med denne 
senare i förbindelse och uppträdde snart såsom författare i 
Fosforisternes led. Så väl till <sp>Phosphoros</sp> som 
till <sp>Poetisk kalender</sp> lemnade han flera poetiska 
stycken, af hvilka de flesta ega de fel, som man oftast med 
rätt anmärkte mot Fosforisternes verk, men utan att ännu bära 
de drag, som sedan gjorde Dahlgrens författarepersonlighet till 
hela landets älskling. Endast 
är nu en gång för alla icke en sak, som göres bättre af flera
än af en. Många af förbundets medlemmar kunde ej gilla de
fantastiska stadgar, som Almqvist ville införa. Åtföljd af J.
Wærn, Hazelius m. fl. flyttade denne till Wermland för att
verkställa och tillämpa sina idéer. Den nyktrare delen af 
samfundet, anförd af Dahlgren, stannade i hufvudstaden. 
Naturlifvet befans dock af de förre icke motsvara hvad de väntat; de
återvände hvar och en småningom till det lif och de vanor,
hvartill deras uppfostran bäst förberedt dem. Manhems-förbundet 
slutade omkring 1822.

Dahlgren prestvigdes den 22 Juni 1815 och anstäldes kort
derefter såsom komministers-adjunkt i Hedvig Eleonoræ 
(Ladugårdslands) församling i Stockholm. Följande året blef han 
pastorsadjunkt derstädes under inträffad pastorsledighet och skötte
pastorsvården i församlingen från April 1820 till samma månad
1822. På lönen förmådde han ej lifnära sig, utan höll derjemte 
en enskild skola, som egde bestånd från 1818 till 1822.

Allmänhetens uppmärksamhet ryckte han till sig först genom 
<sp>Mollbergs epistlar</sp>, som utkommo 1819 och 1820. Här
var någonting nytt, en uppsluppenhet, som i genialisk trygghet
tillät sig betänkliga saker, en naturförtjusning, hvars 
omvexlande ömhet och burleska betängdhet voro uttryck för samma
outtömliga glädje.

I den litterära fejden mellan den gamla och den nya
skolan deltog Dahlgren med största ifver och var en af de
verksammaste medlemmarne i den s. k. <sp>Komitén för utgifvandet 
af Markalls sömnlösa nätter</sp> och skref ensam <sp>Andra
natten</sp>. Markalls sömnlösa nätter ansågos, åtminstone af den
nya skolans egna anhängare, såsom ett synnerligt segrande
skämt. Efterverlden har ej velat finna skämtet så segrande;
och sin betydelse eger skriften väl nu blott såsom en af 
bilagorna till historien om en tidepunkt i vårt lands litteratur.
Stockholms-fosforisterne skilde sig snart från sina stridskamrater
i Upsala. Dahlgren, Hammarsköld, Livijn, Sondén och Almqvist 
utgåfvo 1821 <sp>Opoetisk kalender för poetiskt folk</sp>,
vinter- och sommarhäftena. Såsom Dahlgrens bästa stycken i
denna samling torde kunna anses <sp>Vårbäcken</sp> och det dramatiska stycket <sp>Rosenfesten</sp>. I det senare står Dahlgrens humor
i full blomning. Stycket kan göra anspråk på en af de främsta 
platserna i vår komiska litteratur. Ouverturen är i sitt slag
oöfverträfflig. Maken till processionen och ceremonielet vid 
utkorandet af rosenjunfrun tör vara svår att finna. Med Svenska
akademien, dess skolmästarvisdom och småförståndighet drifves
ett lika godmodigt som gladt gyckel, från ordförandens franska
alexandriner till stånddrabanterne vid dörren. Något af den verkan, 
stycket gjorde, har gått förlorad, sedan de personer, då
allmänt kända, på hvilka stundom hänsyftas, äro borta eller
glömda, och de saker och inrättningar, med hvilka det skämtas,
förändrat karakter.
	
1823 vistades Dahlgren i Linköping för att taga pastoralexamen, 
försvarade några latinska teser den 7 Maj och tog sin
examen den 24 September. Under sin vistelse derstädes gjorde
han bekantskap med en rikt begåfvad yngling vid Linköpings
gymnasium, vid namn Yckenberg. Den unge mannen omkom
genom drunkning. Denna olycka tyckes hafva smärtsamt gripit
Dahlgren. I <sp>Babels torn, söderut</sp> finnes ett stycke öfver
den aflidne, och i <sp>Toilettkalender för 1833</sp> har Dahlgren
skrifvit en novell, <sp>Aning och sympati</sp>, hvars ämne är samme
ynglings död. Den uppenbarelse, som i novellen omtalas, har,
efter hvad af ett bref från författarinnan Eufrosyne till Dahlgren 
synes, egt sin verklighet.

Den 14 September 1824 blef Dahlgren komminister i Ladugårdslands 
församling. 

1824 utkom <sp>Babels torn, en rymdskrift norrut</sp>. Ett
stycke deri, <sp>Thorilds monolog</sp>, fick af J. H. Thomander 
vitsordet, att det gåfve mera idé om Thorild än hela Geijers bok<footnote><sp>Thorild. Tillika en filosofisk eller ofilosofisk bekännelse</sp>utkom 1820.</footnote>. De bästa styckena i samlingen förefalla oss vara <sp>Marcheroute för våren</sp> och <sp>Den gungande flickan</sp>. En ny upplaga utkom redan följande året, en på den tiden ovanlig framgång.

Till samman med L. Hammarsköld och A. I. Arvidsson
började Dahlgren med October 1825 att utgifva tidningen 
Kometen, som fortfor till slutet af 1827, i allt 235 nummer.
Här kastade sig Dahlgren genast i ordbyte med de andra
Stockholmsbladen, framför allt med tidningen Argus, som blef
ett ständigt mål för hans gyckel. Tidningen och dess utgifvare, 
Magister Johan Johansson, voro ock genom sin dryga storordighet, 
utomordentliga sjelfbelåtenhet och sin kärlek för <sp>sesquipedalia verba</sp> ett synnerligt tacksamt ämne för skämt. Men Johansson 
var Dahlgren öfverlägsen i ihärdighet, framför allt i politiska och statsvetenskapliga insigter, och den senare förändrade inom kort i 
väsentlig grad sina åsigter. Dahlgren skref flitigt, mest poetiska 
saker, de flesta humoristiska. De äro dock mycket ojemna, somliga 
hörande till hans bästa, andra matta, rent af triviala. Af ett bref 
från Tegnér till Bernh. v. Beskow synes, att Dahlgren sökt af den 
förre erhålla bidrag till sin tidning. Han vände sig ock till <sp>Vitalis</sp>, men erhöll ett tvärt afslag med det tillägg, att tidningen vore <sp>illaluktande</sp>. 
	
Palmblad lät honom veta, »att i Kometens politiska uppsatser rådde
bara konglig-sekters-vishet och en välment kälkborgianism.» Dahlgrens 
hängifne och om hans författareskap omsorgsfulle vän,
Thomander, skref, att Kometen fortfore att vara »vårdslöst redigerad. 
Nu kunna edra hafsiga anstalter ej förhindra Argus att
vara den bästa af våra tidningar.» Efter Hammarskölds död
1827 tröttnade Dahlgren på det besvärliga redaktörskapet, och
tidningen slutade med December s. å.
	
1828 utgaf han sina <sp>Samlade ungdomsskrifter</sp>, 
innehållande ett urval af allt, som hittills utgått från hans penna.
Bland de bästa styckena kunna räknas <sp>Åkerspöket</sp>, som visserligen 
ursprungligen syftade på utgifvaren af Argus, men hvars
bestående värde ligger i det snillrika återgifvandet af det 
intryck, som denna den mest fantastiska bland alla uppenbarelser
af konst och slump i förening förmår göra. Vidare <sp>Kärlekens
snaror</sp>, <sp>October-regnet</sp>, <sp>Hvad är kärlek?</sp>, det klassiska <sp>Om stallmästare och skolmästare</sp> och slutligen <sp>Molnskyarne</sp>. Boken väckte anskri. Dahlgrens författareskap hade
på några håll väckt ovilja; man tyckte hans embete illa 
öfverensstämma med den komiska friheten i hans dikter. Slutligen
bröt stormen lös. Skäl är att antaga, att det i synnerhet var
<sp>Molnskyarne</sp> och det gyckel, som den drefs med Svenska
akademien och flere af dess förnämste medlemmar och skyddslingar, 
som rågade vredens skålar. Den 18 November 1828 uppträdde erkebiskopen Rosenstein i Stockholms stads konsistorium, såsom dess sjelfskrifne 
præses, och yttrade till protokollet, att »det vore ett bedröfligt 
fenomen, att nyligen en bland Stockholms prester från trycket utgifvit 
en skrift, hvilken innehöll stycken sårande för anständigheten och vanärande
det kall, författaren bekläder... författaren borde erhålla 
sådana tjenliga föreställningar i detta hänseende, hvarigenom hans
dermed åsyftade rättelse för framtiden kunde åstadkommas.»
Konsistorium beslöt, att Dahlgren skulle af erkebiskopen i närvaro 
af två konsistonie-ledamöter erhålla dels tjenliga föreställningar 
dels varningar och råd för framtiden. Dahlgren rådfrågade Thomander, 
som då vistades i Lund. Denne rådde till skarpt försvar och uppgjorde 
åt honom hela gången af det samma. »Säg i dina besvär, att du till 
denna dag icke haft dig bekant, det M. V. Consistorium vore någon 
skämtets domstol, och att du äfven i förevarande fall icke funne 
någon skälig anledning, hvarför Consist. skulle öfverskrida den 
inskränkning till det allvarsamma, hvilken det tvifvels utan vore 
för dess anseende förmånligast att samvetsgrant iakttaga.» 
I ett följande bref: »din ära är för stor för att kunna bortskymmas 
af några hierarchers kaftaner... En liten stunds bekymmer har jag dock
gerna unnat dig, som under din kamp mot den argusiska dynastien 
icke alltid betänkt, hvad borgerlig frihet tjenar till.» Dahlgren 
instälde sig på kallelse hos erkebiskopen och aflemnade
en skrift, uppsatt i samråd med Klas Livijn, hvari han förklarade 
sig böra undandraga sig den ådömda admonitionen, dels
emedan han icke hade sig bekant, hvem som uppträdt såsom
hans anklagare, dels icke blifvit i ämnet hörd eller fått sig 
förklara, dels emedan anklagelsen icke vore bestämd till sitt 
innehåll eller sin vidd, dels ock att, om ämnet rörde förenämde
tryckta skrifter, Consist. vore obehörigt att derom ingå i 
undersökning, hvilket tillkomme kämnersrätten. Erkebiskopen 
förklarade, att han emade mot Dahlgren förfara med all lagens
stränghet. Af ett bref från Öfver-hofpredikanten, sedermera 
biskopen, Hedrén, synes det, som om denne användt sin bemedling 
mellan parterna. Saken hopjemkades. Vid Consistorii sammanträde 
den 16 December tillkännagaf erkebiskopen till protokollet, 
»att han med anledning af Consist. honom gifna uppdrag förekallat 
Dahlgren och i närvaro af Professoren Dr Franzén och Öfver-hofpredikanten 
Dr Hedrén gifvit honom de föreställningar och råd, hvilka, författningarna likmätigt, Consist. ansett honom böra erhålla för sitt lättsinniga och obetänksamma förhållande såsom författare, hvarvid bemälde Comministér icke
allenast vidgått och erkänt sin felaktighet, utan äfven utlofvat 
att för framtiden taga sig till vara för slik otillbörlighet
och att sig om mera värdig och presterlig sysselsättning beflita.»

Strax före detta erkebiskopens uppträdande mot Dalhgren hade, 
efter utgången riksdagskallelse, Stockholms stads komministrar 
sammanträdt till val af representant. Valet utföll med lika 
röster på Dahlgren och Kongl. hofpredikanten, magister J. S. Drysén. 
Lottning måste afgöra saken, och lotten föll på Drysén. Denne afled 
dock 1 Dec. 1828, och Dahlgren blef vid å nyo förrättadt val utsedd 
till representant.

Innan vi öfvergå till skildringen af Dahlgrens verksamhet
på riksdagen, vilja vi något betrakta den plats, han nu intog,
och den omgifning, i hvilken han rörde sig. De största förhoppningar 
fäste sig redan tidigt under hans författareskap vid
hans snille. Thomander väntade af Dahlgren det högsta, började 
ock tidigt varna och råda. Huru högt han satte honom,
kan ses af följande bref från den förre till Dahlgren, 1 October 
1826. »Det gläder mig, att du uppsökt Tegnér. Du kan
ge honom, hvad han saknar, en vän. Han lider betydligt af,
denna brist. Men för att blifva något för honom, måste man
öfverse med hans svagheter. Detta både behöfver och förtjenar
han. Han är en Saul bland profeterna; men han är ock 
hufvudet högre än allt folket. Blif du den David, som fördrifver
den onde anden från hans hjerta. Tro mig, du är den ende,
som förmår att rädda åt fäderneslandet dess störste man. Ett 
sådant ändamål är värdt, att man gör sig möda dermed. Han
kan äfven gagna dig. Han har mycket mera kunskaper, mycket
större teknisk fulländning än du. Du har mycket mera helsa,
mycket större mod, än han. På idé har ingen af er synnerligt 
öfverflöd: i genialitet skulle allmänt tillerkännas dig 
företrädet, om du icke hade hafsat till vägs med betydligt flera
dåligheter än han. Hos honom döljer formens förträfflighet
ofta innehållets trivialitet; hos dig bortskämmer formens 
sluskighet en skön idé. I collision med hvar andra kunnen I aldrig
komma; men ett vänskapsförbund skulle båta er ömsesidigt.»
Ett sådant bemödade sig Thomander om att bringa till stånd.
Han skickade Dahlgrens handskrifna saker till Tegnér och säger
i ett bref till den förre: «Jag är ett Hamburg mellan 
produktionsorterna Dahlgren och Tegnér: i brist på egna produkter
drifver jag min lilla transito-handel med all möjlig krämarindustri.» 
Af ett annat bref ses, att några handskrifter funnits
af Dahlgren, hvilka sedermera ej kommit till offentligheten.
Sådana voro t. ex. <sp>Riksdagen i helvetet</sp>, <sp>Gamla och nya
skolan</sp> samt <sp>Protokoll, hållet på spetsen af ett bränvinsglas</sp>. Tegnérs omdöme om det sista stycket och om Dahlgren anföres af Thomander till den senare: »Protokollet är ibland
det bästa, han känner, icke allenast af dig, utan i allmänhet.
-- Dahlgren har ganska mycken humor, ganska mycken invention, 
men är så slarfaktig i utförandet. Har han mycket studier? 
Läser han mycket?» -- Bredvid Thomanders utomordentliga 
uppskattning af Dahlgren få vi såsom motsats sätta J. L.
Runebergs lika utomordentliga ringaktning för hans skaldskap.
Efterverlden har ej velat instämma i någonderas domslut; deremot 
tyckes den vilja såsom sitt upptaga Tegnérs. Såsom så
ofta, har denne gått kommande tiders uppfattning i förväg. I
bref till B. v. Beskow (Efterlemnade skrifter II sid. 124) dat.
10 Nov. 1825, säger han: »Beträffande Dahlgren, så har jag
för honom mycken aktning. Han är sedan Bellman dog vår
störste, olyckligtvis också vår ende humorist. Jag har läst högst
genialiska saker af honom, helst i manuskript. Två ting har
jag likväl emot honom: det ena, att han ej tyckes ha studerat
vitterheten, hvilken dock också fordrar litet flit och omtanke;
det andra, att han alltför mycket vårdslösar det tekniska i versen. 
Det är sant, Bellman gjorde stundom så också; men en
Bellman, liksom en Shakspeare, ha rätt att göra som de vilja
Consistoirium ådömda skrapan, vittnar, att, äfven bland presterskapet,
denna dom ingalunda allmänt gillades. Dahlgren inträdde nu
på en ny bana. Han hade väsentligt förändrat sina politiska
åsigter och slöt sig med ganska stor ifver till det liberala 
partiet. Thomander gaf honom såsom ett viaticum på hans nya
bana följande »strödda tankar för en riksdagsman. Hvad 
universitetsreformen beträffar: goda löner, inga adjunkter och 
docenter, inga prebenden, <sp>venia docendi</sp> åt hvar och en, som
speciminerar genom disputerande på svenska eller annat språk;
hellre, än två dåliga universitet, ett godt i Stockliolm; 
medicinska och juridiska fakulteterna böra åtminstone vara i 
hufvudstaden; till profession böra inga befordringsanspråk finnas;
representationen bör förändras i likhet med Norges, ty, ehuru
i ståndsrepresentationen, liksom i hvar och en föråldrad 
statsinrättning, fordom lefde en anda, så lefver den icke der 
numera.» Bland Dahigrens yttranden i ståndet kunna nämnas:
<i>mot</i> tvångstids bestämmande för antagandet af den nya 
psalmboken (Tegnér och Vingård hade väckt motion om preskrip-
tionstid; Vallin och Geijer voro för frihet); <i>mot</i> Kongl. Maj:ts
proposition om upphäfvande af opinionsnämden öfver Högsta
domstolen (Tegnér var för upphäfvande, Geijer för bibehållande); 
<i>för</i> indragningsmagtens borttagande: <i>mot</i> förslag, 
att alla hus och gårdar i städerna skulle ovilkorligen vara 
underkastade brandförsäkring; för gymnastikundervisningens 
befrämjande; -- »Sjelfva dödgräfvaren i den församling, der jag bor, 
och hvilken det åligger att stoppa ner sina lifiösa likar i jorden, 
tjenar för mer, än den, som genom sin konst kallar menskligheten, 
att jag så må säga, till lif och helsa åter;» --<footnote>Såsom ett bidrag till kännedom om det sätt, hvarpå i Sverige verkligt,
fullvigtigt arbete betalats, kan nämnas, att Ling, skaparen af den vetenskapliga gymnastiken, såsom öfverlärare vid Gymnastiska 
Centralinstitutet hade 500 Rdr, hvardera af de två underlärarne 200 Rdr.
En »voltigehäst» beböfde 100 Rdr.</footnote>
<i>mot</i> borttagandet
från församlingarna i konsistoriella pastorat af rättigheten att
välja pastor; <i>mot</i> förändring af Tryckfrihetsförordningen; <i>mot</i>
husvisitationer efter oförtulladt gods; <i>mot</i> fremmande statslåns
upptagande till jordbrukets underhjelpande.

Svenska akademien tilldelade Dahlgren 1831 det Lundbladska 
priset för den under år 1830 utkomna poetiska kalendern <sp>Freja</sp>. »Akademien beklagade, att prisets värde så litet
svarade mot dess ändamål; men hon hoppades, att det kunde
tjena som bevis på hennes aktning för ett verkligt snille och
en allt mer sig fullkomnande talang.» (Bref från F. M. Franzén,
Sv. Akad. sekreterare). Boken förtjenar ock till fullo denna
i afseende på teknik och lärdom. Vi andra få ej vara så 
högfärdiga. Poesien är dessutom nu mera än någonsin en lärd
konst.»
	
Dahlgrens lif förflöt i knappa omständigheter. Såsom adjunkt 
måste han genom inkomsten af en enskild skola försörja
sig. Sedan han slutat med denna, fick hans penna skaffa honom 
bröd. Detta var den tiden betydligt svårare än nu, särskildt i 
Sverige. Då han 1824 blef komminister i Ladugårdslandet, 
helsades han af Thomander sålunda: »Lycka till din
frivilliga fattigdom! Måtte blott icke hafren åt din Pegasus bli
så knapp, att du tröttnar på vägen till den Olymp, du söker!»
-- Hafren blef och förblef knapp. Såsom komminister i nämda
församling hade han aldrig öfver 500 Rdr i inkomst. Fast lön
fans ej. Hans tid var ock strängt anlitad. Men allt medhans.
Förunderlig är den outtömliga glädtighet och humor, som han
bragte med sig i det mångfaldiga sällskapslif, för hvilket han
snart blifvit oumbärlig. Några unga prestmän i Stockholm, bland
dem Anders och Olor Rogberg, Dahlgren, P. A. Sondén, J. P.
Kullman, samt de båda ännu (1875) qvarlefvande Anders Fryxell,
historieskrifvaren, och J. D. Cnattingius, kyrkoherde i Kettilstad
och Tjärstad af Linköpings stift, bildade ett sällskap, kalladt
Sällskapet Minus, »som hvarje måndags afton om somrarne samlades 
under en tarflig förplägning på Stallmästaregården. Dahlgren 
uppläste vanligtvis eller lät Sondén eller Fryxell sjunga
några verser, skrifna för tillfället och om de deltagande personerna.» 
Dessa verser samlades och renskrefvos af Sondén och
bilda en liten volym i octav, innehållande 60 stycken af Dahlgren och kallad »Sällskapet Minus’ arkiv.» Denna samling, som
eges af Prof. Fryxell, har stått utg. till förfogande liksom flera
meddelanden rörande Dahlgren.

Ett annat sällskap i hufvudstaden, i hvilket Dahlgren var
en med sitt snille lika flitig som oumbärlig deltagare, var <sp>Bellmanska sällskapet</sp>. Det stiftades 1824 och lefde ännu 1839.
Bland medlemmarne räknades Sveriges störste Bellmanssångare,
Axel Raab och Lars Hjortsberg, samt den ännu lefvande, f. d. 
Hofrättsrådet H. M. Munthe, ännu bevarande de stora traditionerna från
visans och Bellmanssångens tid i Sverige. Bland öfrige deltagare 
kunna nämnas Vesterstrand, sedermera president, Adolf Bellman, 
skaldens son, skalden Stjernstolpe, J. P. Theorell, bildhuggaren Byström, Rådman Berger, Öfverdirektören vid väg- och vattenbyggnader v. Sydow och 
Kongl. Räntmästaren Schlytern. Hvarje ledamot fick sig tilldelad en Bellmansfigur, hvilken role sedan skulle vid samqvämen uppehållas. 
Raab var t. ex. Ulla Vinblad, Dahlgren Magister Gåse, Hjortsberg Korporal 
Mollberg, Berger Grälmakar Löfberg o. s. v. Till Ulla Vinblad
litade i sällskapet, liksom hos Bellman, allas ögon. Ceremonierna
voro af det befängdaste slag. Sällskapets handlingar, utgörande
sju folioband, egas af sällskapet P. B. och innehålla en mängd
stycken af Dahlgren.

Ett annat likartadt samfund var det sig så kallande »<sp>Kongl.
priviligierade sällskapet Pro vino et veritate Gröna Rutan</sp>,» 
som, stiftadt 1816, kunde fira sin 25:e födelsedag år 1841. Det 
betecknades likväl då såsom »fordom vidtbekant, nu mer mindre kändt.» 
Jemte Askelöf och Klas Livijn var Dahlgren äfven här den deltagare, 
hvars penna och humor togos i anspråk och beredvilligt stäldes till 
förfogande. Nämnas måste slutligen sällskapet P. B., för hvilket 
Dahlgren skrifvit flera högtidstal och många smärre stycken. Han var 
från 1831 till sin död samfundets Ordens-skald. Till åren 1839 och 40 
hör Aganippiska sällskapet, i hvilket utom Dahlgren, 
<sp>Aug. Blanche</sp> och <sp>J. G. Carlén</sp> deltogo. 
Dess handlingar, som innehålla flera uppsatser af Dahlgren, förvaras, 
liksom Gröna Rutans, i Kongl. Biblioteket. <footnote>En annons i Aganippiska sällskapets tidning, Den Helikonska 
Vattenskopan, skrifven af Dahlgren, lyder: »Som till min kännedom kommit,
att en och annan tagit sig för att mig oåtspord på ett mindre fördelagtigt 
sätt recensera mina arbeten, och i synnerhet ett bland mina senaste, 
<sp>Det går an</sp>, så får jag härmed avertera allmänheten, att jag
hädanefter sjelf ämnar författa och i dagbladen insända recensioner
öfver mina skrifter, hvilket härmed till collisions undvikande 
tillkännagifves. [C. J. L. Almqvist].</footnote>

»Ehuru Dahlgren älskade glada samqväm, var han i sällskapslifvet icke mångordig, snarare hvad man kallar torrolig.
Den långa, magra, framåt lutande gestalten hade i hela sitt väsende 
något tafatt och otympligt, hvilket gaf ett ännu mera löjligt uttryck 
åt de infall, dem han strödde omkring sig, samt de sprittande qväden, 
dem han alltid uppläste med det djupaste allvar... Han författade med utomordentlig lätthet. Man såg honom ofta vid muntra tillställningar, 
midt bland tillrustningar, sorl och prat, nedskrifva verser, erforderliga 
för tillfället, och dessa ögonblickets skapelser voro icke sällan de, 
som under solhöjden af hans poetiska lif mest blixtrade af qvickhet.» 
(Arvidsson). Men denna lätthet var för Dahlgrens författarekall en
olycka. Hans snilles kraftiga flöde sönderdelades allt mer i små
rännilar, hvilkas minskande innehåll först af honom sjelf, slutligen 
af andra ringaktades.

Samtidigt med trägna embetsgöromål, flitigt författarskap
och ett utbredt sällskapslif förde han en ganska stor 
brefvexling. Endast några få bref från Dahlgren hafva stått 
utgifvaren till förfogande; men Dahlgren har sjelf bevarat de bref,
han mottagit, och uppfylla dessa 5 qvartband. Han hade i
Thomander en lika varm beundrare, som skarp granskare. 
Thomanders öfverlägsna lärdom, något bistra humor, samvetsgranna
arbetssätt och gedigna fasthet togo dock snart försteget. 
Thomanders snille var ett fullrustadt rangskepp, ämnadt för haf,
storm och strid; Dahlgrens en lustjakt, att på ofarliga vatten,
under svajande vimplar, med sång och musik segla mellan 
vänliga stränder. Den vänskapsförbindelse, som troligen skänkt 
Dahlgren den största glädjen, var den med <sp>Eufrosyne</sp> 
(Fru <sp>Julia Kristina Nyberg</sp>), 
den förträffliga författarinnan, hvars snille
endast gaf henne ännu rikare hjelpmedel att uttrycka det 
ömmaste hjertas hängifvenhet för allt skönt hos menniskorna och
i naturen och ett upphöjdt sinnes ideala behof. Deras 
brefvexling varade i 25 år och slutade först med Dahlgrens död.

Dahlgren var en synnerligt vänfast, godmodig och hjelpsam 
man, som hade svårt att säga nej. Strängt upptagen som
han var, fann han tid för den brokiga mängd af uppdrag och
kommmsioner, hvarmed hans vänner i landsorten och annorstädes 
ihågkommo honom, från Thomander, som lemnade honom
till genomseende sina öfversättningar från Aristofanes, 
Shakspeare och Byron, från Eufrosyne, som flitigt använde hans 
granskning för sina arbeten och hans hjelp för att skaffa förläggare 
deråt, till presterliga vänners anhållan att hos föredragande 
statssekreteraren anstränga sitt inflytande till befordrande af deras
pastoratsansökningar, samt -- det kinkigaste af allt -- att åt
en ung brud besörja om köp och förfärdigande af brudklädning
»på allra modernaste viset, begripes lätt, alldeles färdig och
garnerad, utsirad kring halsen och med korta ärmar (ty jag har
vackra franska handskar för tillfället), hvita silkesstrumpor och
hvita sidensarsskor.»
	
Dahlgren var en stor spektakelmakare, <sp>a practical joker</sp>.
Ett gyckel med Thomander skildras af denne i ett bref från
1825 sålunda. »En söndagsmiddag kommer W. ut, öppnar en
packa och öfverlemnar mig några nya böcker, tidningar och
trenne bref. Jag urskiljer lätt himmelsbrefvet ifrån dem, som
jorden tillhöra, söndergnuggar det sega sigillet och begynner
läsa: »Min kära bror. Jag får härmed underrätta dig, att jag
gjort concurs,» ögnar vidare ner, finner intet annat än 12 
procent, 400 Rdr, 200 dito, 100 dito, lägger med all saktmodighet 
brefvet till samman, skjuter det helt sakta ifrån mig och 
begynner åter läsa i Böhm: Von wahrer Gelassenheit. -- »Redan
läst?» frågar W. -- Han har gjort concurs, blef svaret. --
»Gjort concurs?» -- Ja. -- »Dahlgren?» Ja. -- »Är det
sant?» -- Ja. -- »Det är aldrig hans allvar.» -- Jo. -- »Se
efter närmare, läs ut brefvet!» -- Jag har blott några rader
igen af det här kapitlet. -- Jag läste ut kapitlet, bad hans
»Jauchzet dem Herrn in Zion» och återtog Jobsposten. Jag 
vänder om bladet och finner, att det är gyckel. Jag skall bekänna
sanningen för den psychologiska märkvärdighetens skuld: jag
kastade brefvet för andra gången ifrån mig, och då först 
började jag gråta stora tårar, och jag kände igen dem, att de voro
icke endast glädjens.»

Af Arvidsson låna vi följande. »Dahlgrens företrädare i
adjunkturen hade med 80 Rdr:s lön samlat sig en liten förmögenhet. 
Härtill erfordrades minst sagdt en utomordentlig
sparsamhet. Han utgjorde ett ständigt mål för Dahlgrens skämt.
Vid afflyttandet ville han ej aflemna åt Dahlgren en portnyckel
på kredit utan borgen, men väl hyra ut den mot 4 sk. i månaden. 
Dahlgren sammankallade några vänner för att bevittna
hyreskontraktet, hvilket lärer varit ett mästerstycke af gyckel.»

Den namnkunnige predikanten Per Nyman, på hvilken Dahlgren satte 
värde, befann sig en gång i Stockholm. En söndag, 
då Dahlgren skulle predika i Djurgårdskyrkan, får han på morgonen 
besök af Nyman. Denne säger sig känna andens tillskyndelse och 
anhåller att få predika i Dahlgrens ställe. Dahlgren samtycker, 
går in i inre rummet och skrifver tre bref till sina vänner Klas 
Livijn, L Hammarsköld och A. I. Arvidason med förslag, att, som 
det vore söndag och vackert väder, kunde de begifva sig till 
Djurgården, der först åhöra Per Nyman, som väl vore värd att höras, 
hvarefter dagen kunde tillbringas till samman. Brefven afskickades. 
Under vägen till Djurgården lät Dahlgren Nyman förstå, att desse 
herrar troligen ernade den dagen bevista gudstjensten, och att, då 
Livijn lede af embetsstolthet, Hammarsköld af adelshögmod och 
Arvidsson af lärdomshögfärd, det vore lämpligt, att de finge höra 
det sanningens ord, som de så väl behöfde höra. Nyman fann det ock
lämpligt. De tre herrarne infunno sig, men märkte snart på
de skarpa blickar, som predikanten riktade på dem, att de särskildt 
voro föremål för hans tal öfver de mångfaldiga arter af öfvermod, 
hvarigenom menniskor fela.<footnote>Meddeladt af Prof. A. Fryxell.</footnote>

Förut är omtaladt, huruledes Dahlgren i December 1828
utsågs till riksdagsfullmägtig för Stockholms komministrar. Detta
val, som förrättats samtidigt med mottagandet af den af 
utmärkelse; den innehåller första delen af <sp>Nahum Bergströms
krönika</sp>, ett af de bästa af Dahlgrens arbeten. Hvem, som i
yngre dagar läst denna hänförande skildring af ungdom och
ungdomsglädje, minnes den ej med glad tacksamhet? I synnerhet 
äro de första kapitlen värda att sättas näst efter Bellmans
påbörjade sjelfbiografi. Men planen är hafsigt uppgjord, om ens
uppgjord; skildringens styrka och sanning aftager mot slutet.
Den andra delen, som återgår till teckningen af Nahum Bergströms 
barndom, är säkerligen en trogen bild af Dahlgrens eget
lif såsom lärjunge vid Linköpings skola.

Sommaren 1831 reste Dahlgren till Köpenhamn, mottogs
med smickrande vänskap af Oehlenschläger och firades med
broderlig välvilja af flera bland Köpenhamns litteratörer. Denna
vistelse räknade han bland sina gladaste minnen.

Tredje delen af kalendern Freja för 1833, innehållande
novellen, <sp>De tre familjerna</sp>, lider af orimligheter, öfverdrift
och en ofta vårdslös stil; men innehåller derjemte några 
lyckliga skildringar. Så mycket förträffligare är novellen, <sp>Förlofningen</sp>, i kalendern <sp>Aftonstjernan</sp>. Genom personernas karakterssanning, skildringens måtta och tukt och stilens omvårdnad
tör den vara Dahlgrens bästa.
	
År 1832 gifte sig Dahlgren med sin ännu lefrande maka,
<sp>Sofia Kristina Christiernson</sp>. Johan Olof Vallin 
lyckönskade honom med dessa ord: »Tacka Gud, att du får en maka, som
ej är en lärd i stubb eller <sp>femme auteur</sp>, utan helt simpelt
en god hustru, som vårdar ditt hus och dig sjelf, så att du
ostörd får vara hvad du föddes till. Hon är den bästa sånggudinnan.»

1834 års urtima riksdag sammanträdde. Dahlgren var åter
riksdagsfullmägtig. Han insattes af presterståndet i Allmänna
Besvärs- och Ekonomiutskottet och ansågs ega ganska stort 
inflytande bland sina ståndsbröder. Bland hans yttranden i ståndet 
kunna nämnas: <i>mot</i> regeringens insläppande i styrelsen af
Rikets ständers bank; <i>mot</i> sjöförsvarets läggande under 
Krigskollegium; <i>för</i> rättigheten att anlägga enskilda teatrar; <i>för</i> öfverlemnandet åt Kongl. Maj:t. att ordna näringsfriheten. Han
valdes af presteståndet till fullmägtig i Riksgäldskontoret.

För tredje gången utsågs Dahlgren till riksdagsman. Det
var till riksdagen 1840. Till politisk verksamhet var Dahlgren 
föga egnad. Det är att vänta, att den, som utan särskild
begåfning för en sådan verksamhet eller utan politiska och
statsvetenskapliga studier införes den, skall utöfva den samma
mer eller mindre »på känn.» Man går framåt eller står stilla
utan verkliga och objektiva skäl. Personliga intryck få afgöra
det mesta. Riksdagen var stormig. Förslaget om ett förändradt
representationssätt var den vigtigaste frågan. Dahlgren slöt.
sig till dem, som gingo en medelväg mellan de två stora 
stridande partierna. Han röstade för, att de fyra stånden skulle
bibehållas, hvartdera reduceradt till ett lika antal, hvartill skulle
läggas ett femte, hvilket i sig skulle innesluta de 
orepresenterade af ofrälse embetsmän och possessionater; vidare att all
personlig sjelfskrifvenhet till riksdagsmannakallet måtte 
upphöra, och att slutligen dessa representanter skulle å tvenne
kamrar fördelas. Han deltog denna gång mindre än förr i 
diskussionen, var nedstämd och missnöjd öfver den stundligen
växande kraft, hvarmed fordringarna på förändringar i 
statsskicket framstäldes. Förnämsta orsaken till detta missnöje hafva
vi ofvanför sökt angifva. Han valdes å nyo till fullmägtig i
riksgäldskontoret 1840.

Dahlgren fortsatte sin författareverksamhet med oförminskad flit; 
men kraften var i sjunkande, så väl helsans, som
snillets. Hans alster blefvo allt mer ojemna, hans fordom 
outtömliga glädtighet och lefnadsglädje sinade af; han hördes klaga
öfver lifvets tyngd. Så kunde derpå hans snille åter samla sig
till en ansträngning, värdig hans rikaste dagar, för att igen
sjunka. Hvar och en, som älskat och följt Dahlgrens författarskap 
och som med vänskap och kärlek varit fäst vid hans älskvärda 
personlighet, hade länge märkt detta sjunkande; men
ingen viste, att hans själsstyrka stundligen tagits och togs i
anspråk i den mångåriga, hopplösa och bittra kampen mot en
dödlig och sorgligt plågsam sjukdom. Det yppades först efter
hans död genom följande af Dahlgren sjelf skrifna dokument,
funnet bland hans efterlemnade papper.

<b>"Förklaring öfver några mina senaste lefnadsförhållanden."</b>

»Det har troligen icke undfallit någon, minst min familj,
att jag på de senare tiderna nära nog förlorat mitt forna glada
och friska lefnadsmod, ej sällan synts sluten, nedslagen och 
tillbakadragande, samt allt mer aflägsnat mig från de forna muntra
samqvämen och umgängeskretsarne, liksom mitt hus sällan upptagit 
några gäster till en glad fest eller till en förtrolig sammanvaro. 
Visst kunna åren bidraga härtill; men detta gör icke
allt. Orsaken har legat djupare och det är den, jag nu går att
förklara.»

<i>»Ett svårt och långvarigt fysiskt lidande, och dertill med 
ohjelpligt, har varit den rätta anledningen till min nedslagenhet.»</i>
»Från födelsestunden har jag haft ett födelse- eller 
eldmärke, litet ofvanför nafveln, stort som ett rundstycke, rödt
och på ytan något hårdt; från detta utgick, genom en 
körtelsträng, eller hur jag må benämna den samma, en liten växt,
hvilken, stor som en ärt, hängde lös och var utan något slags
egentlig känsel, efter hvad jag kan påminna mig. Ungefär
några år före 1830 kom jag att, jag minnes icke nu huru, 
borttaga denna utväxt, antingen genom afnypning med naglarne
eller genom sax. Någon olägenhet försporde jag ej deraf. 
Likväl började efter en tid födslomärket hårdna och vidga sig på
bredden, och, då jag vid den tiden begagnade ylle näst kroppen, 
så, antingen genom dess skafning eller dragning, uppkom
ett slags sårnad utan ömhet eller plåga, men som vätskade sig.
Jag företog mig då, för att hindra yllet att draga eller klibba
vid, att betäcka det onda med en plåsterlapp. Emedan jag ansåg 
sårnaden såsom ett naturens försök att afsätta något ondt,
trodde jag det klokaste vara att låta den få vara i fred, i 
synnerhet då ingen värk eller minsta men deraf förspordes. Mera
böjd att lefva i andens och fantasiens än verklighetens verld,
tänkte jag sällan eller aldrig på mitt onda. Emellertid förökade
sig hårdnaden så, att den år 1833 var som en sexstyfver till
storleken, 1/8 tum djup, med skarpa kanter, utan känsel, och
gående, som jag tyckte, ända in mot inelfvorna. Någon smärta
medföljde ännu icke. Jag kunde utan möda gå, springa och
dansa, ja jemväl ha kläderna tätt spända om underlifvet. Nu
beslöt jag rådfråga en läkare. Han förordnade klorkalk-smör
som frätmedel. Jag begagnade det en tid och var under allt
detta i vanlig rörlighet, så väl i embetsgöromål som vid 
riksdagen. Men, då jag närmare kom att öfvertänka saken, fann
jag gagnlösheten af denna föreskrift. Hårdheten hade nämligen, 
efter hvad jag tyckte mig kunna, gått så djupt, att för
dess borttagande fordrats en anfrätning ända till inelfvorna.
Jag tänkte då, att det var bättre, att naturen småningom gjorde
detta, än jag sjelf. I förra fallet hann jag långsammare till
det slutliga resultatet, döden, i senare hastigare. Året derpå
blef jag hemfallen åt koleran, hvarifrån jag långsamt repade
mig, och hvartill nära ett år behöfdes. Jag yppade då för den
läkare, som mig vårdade, mitt fysiska onda ofvan nafveln. Huru
mycket han förstod deraf, lemnar jag derhän; men han började
med att föreskrifva cerat, hvilket naturligtvis tjente till intet.
Han föreslog då svältkuren. Jag var villig till allt och slet
med tålamod mina nio veckor, och tre dertill. De första 3 à
4 veckorna skötte jag min tjenst; men sedan blef jag allt mera
kraftlös, dock ej så, att jag ju icke höll mig uppe och var 
dagligen ute. Kuren gjorde ingen förändring på det onda. År
1836 började jag få men deraf. Trängre kläder kunde jag ej
mera fördraga, stickningar och svåra ristningar infunno sig,
och såret vidgades mer och mer. Jag böjade nu förstå, att
saken ej stod att hjelpa. Man lät mig förmärka, att det var
<i>kräftan</i>. »Godt» tänkte jag, »här gäller nu mod, tålamod och
framför allt att spela rolen af en frisk.» Jag besvor läkaren
hålla mitt onda hemligt, emedan derpå berodde min familjs
soutien. Jag hade nemligen inträdt i riksgälds-kontoret 1834,
och med tillhjelp af det arfvode, jag der egde, kunde jag 
underhålla nätt och jemt mitt hushåll; ty som komminister hade jag
knappt 2,000 R:dr rglds inkomst. Att söka pastorat var för
sent; att draga mig ur verlden gick ej an. Jag spelade alltså
ett maskeradt spel. Jag var med på kalaser, dryckesgängen,
skref vers, orerade, predikade och gick på i andans svett uti
min tjenst. När jag var i ensligheten, kände jag först 
plågorna och det i dubbelt mått. Ofta måste jag flera timmar
obemärkt kasta mig på min säng för att hvila ut den arma
lekamen och sedan inför menniskor se tapper och modig ut.
Emellertid, som ingen anade mitt stora elände, lyckades mig
vid 1840 blifva riksdagsman, hvarigenom jag fick behålla qvar
mitt fullmägtigsskap och sålunda blifva tills vidare satt i 
förmåga att kunna försörja de mina. Hvad jag slet under nämde
riksdag, i synnerhet i utskotten, förmår jag icke omtala. 
Mången gång, förnämligast då kyla råkade komma i det onda eller
jag blef kall om fötterna, var jag halft förtviflad. Hela bröstet
tycktes härvid vara af ristningar och värk angripet. Vid 
väderskiften kände jag svåra smärtor. Nu började jag få svårt vid
att röra mig. Åka förmådde jag knappast. Det vackra Haga,
Stallmästargården, Solna skogen, m. m. voro nu evigt försvunna
för mig. Jag förmådde icke en så lång utvandring. Likså
plågsamt blef det mig att skrifva, vare sig stående eller 
sittande. -- Nu, när jag skrifver detta, är såret ett qvarter på
längd och två tum bredt och väl en tum djupt och går allt
längre uppåt bröstet. Halfva dagarne måste jag ligga. Om
nätterna, oaktadt de mjuka sängkläderna, har jag svårt att hvila
på sidorna. På rygg har jag på trenne år icke kunnat ligga.
Det är obegripligt, att jag ännu kan lefva. Hvar gång jag 
predikat, känner jag en ömhet i bröstet flera dagar efteråt. Bäst
mår jag, då det om vintern är 3 à 4 grader blidt eller bra
kallt. Blåst är min pina; om jag äfven är inne, mår jag derunder 
illa. Qvällarne äro mig svårast, i synnerhet vid väderskiften 
mot nederbörd. I half förtviflan måste jag då ut för att
glömma för en stund mitt qval och dölja det för min familj.
Sådan är min belägenhet, i sanning icke den afundsvärdaste. --
Huru jag sedan år 1835 sjelf skött mitt onda, vill jag 
slutligen för fullständighetens skull omtala. Jag har haft såret 
belagdt med linneskaf och ömsat dermed 3 gånger dagligen. Morgon 
och afton tvättat det med en svamp med ljumt vatten.
Ofvanpå såret har jag begagnat större linnelappar samt en
mycket stor öfver allt sammans, försedd i kanterne med häftplåster. 
Hvad besvär och tidspillan denna ömsning och detta
plåstrande tagit med sig, må jag förtiga. Men jag har vant
mig vid tålamod. Se der min förklaring! Hade jag ej egt familj, 
hade jag långt för detta tagit tjenstledighet, försakat 
riksgäldskontoret och flyttat åt landet för att dö i all stillhet. Nu
måste och skall jag för deras väl släpa, till dess jag stupar. 
Emellertid torde hvad jag nu omförmält lemna en klav till min 
litterära overksamhet på senare tider. Själen har för ögonblicket
brusat upp till sin forna verksamhet; men strax hafva smärtorna 
kommit och nedstämt allt. Ofta på flere månader har
jag knappt kunnat räkna 4 à 5 dagar, då jag varit fullkomligt
fri från plågor. Gikt, reumatism och hemorroider hafva äfven
på senare tider tillstött. Det har sin mesta orsak i brist på
rörelse, och det är det värsta. -- Se så, nu har jag efter sjukes
sed talat länge och mer än mycket om mitt elände. Gud förläne 
mig kraft och mod att gå den sista kampen till mötes,
som väl ej bör vara så långt aflägsen. Måtte den ske utan för
stort lidande. Dock ske icke min, utan Herrans vilje! Amen.»

»Stockholm den 16 Januari 1842.

                                    <b>CARL DAHLGREN</b>".

Striden varade ännu öfver två år. Hans enka har meddelat, att 
han under sin sista tid uttalade en liflig önskan att
öfverlefva den 1 Maj, på det hans familj måtte åtnjuta inkomsterna 
af det ekklesiastika löneåret, som börjar med denna dag.
»Hans läkare trodde, att denna starka önskan, så att säga, 
fördröjde lifsgnistans slocknande. Hans bön blef hörd.» Dahlgren
dog natten mellan 1 och 2 Maj 1844.
	
Han ligger begrafven på Nya kyrkogården utanför Stockholm.

Dahlgren efterlemnade två barn, dottern <sp>Gabriella Cecilia</sp> 
och sonen <sp>Emil Teodor</sp>, Kassaskrifvare vid Stockholms
stads auktionsverk.
____________________

(Källor: Bref till Dahlgren, 5 band 4:o, Aganippiska sällskapets samt Gröna Rutans handlingar, alla i Kongl. Bibliotekets ego; Bellmans-sällskapets handlingar och diverse handskrifter af Dahlgren, alla tillhörande sällskapet P. B:s. arkiv; Presteståndets protokoller; Arvidssons lefnadsteckning öfver Dahlgren i Samlade skrifter af Dahlgren; meddelanden af skaldens efterlemnade
familj, af Professor Anders Fryxell m. fl.; Matriklar).

Aftonstjernan. Poetisk kalender för 1833. Af C. Dahlgren.
152 sidd. Stockh. 1832. 12:o.

Morgonstjernan. Poetisk kalender för 1834. Af C. Dahlgren.
Grossörskan Vierdumpels resa till kanalfesten 1832.
Roman i tolf slussar. 376 sidd. Stockh. 1833. 12:o.

Samlade skrifter af C. F. Dahlgren. Första delen. 252 sidd.
Stockh. 1834. 8:o.

Poetisk sångkalender för 1837 med musik-bilagor; af C. F.
Dahlgren. XII + 82 sidd. Stockh. 1836. 12:o.

Tal i P. B. på Barbara-dagen år 1835, jemte dryckesbalk, 
författade af Sällskapets Ordens-skald. 15 sidd. Stockholm
1836. 8:o.

Ångbåts-sånger af C. Dahlgren. 32 sidd. Stockh. 1837. 8:o.

Resan till Solen eller Sång för Ångfartyget Norrland [Aftryck
ur föreg.] 6 sidd. Stockh. 1837. 8:o.

Djurkretsen för 1838. [Med 12 gravyrer; sammanhäftad med
en almanack]. Stockh. 1837. 32:o.

Tal i P. B. på Barbara-dagen år 1837 af Sällskapets
Ordensskald. 16 sidd. Stockh. 1837. 8:o.

Jungfrun i det gröna. Poetisk kalender för år 1839 af C. F.
Dahlgren. 264 sidd. Stockh. 1838. 12:o.

Till Brodren B--n den 1 Dec. 1838 kl. <sup><small>1</small></sup>/<sub><small>2</small></sub> 1 f. m. 1 blad.
Stockh. 1838. 8:o.

Verser vid skalden Karl A. Nicanders jordfästning den 14 Febr.
1839 af C. F. Dahlgren. Inkomsten tillfaller hans i
torftiga omständigheter stadda moder. 8 sidd. Stockh. 1839 8:o.

Erke-biskopen m. m. Johan Olof Vallins afskedshelsning till
S:t Nicolai Församling från sin graf den 19 Juli 1839
samt församlingens återsvar. Poëm af C. F. Dahlgren. 30 sidd. 
Stockh. 1839. 8:o.

Sylfiden. Poetisk kalender för 1840 af Euphrosyne och
Dahlgren jemte fyra sångstycken: ord och musik af Emilie
Holmberg. 241 sidd. jemte 4 musikbilagor. Stockholm 1839. 12:o.

Åminnelsetal öfver Konungens högst betrodde man,
General-Majoren, Chefen för Ingeniör-corpsen, m. m. Välborne herr
Henric G. af Melin, hållet i Frimurare S:t Johannislogen
S:t Eric d. 19 Februari 1840 af Carl Dahlgren, Logens
Taleman. 23 sidd. Stockh. 1840. 8:o.
<img>Gravsten: Carl F. Dahlgren</img>

<b>C. F. Dahlgrens förut tryckta arbeten.</b>


Strödda bidrag till Norrköpings Tidningar 1809; Phosphoros
1811, 1813; Poetisk kalender 1813--15, 17--19, 22; Tidskrift 
för Religionens vänner 1817, 1819; Nya Extra Posten
1819--21; Svensk Församlings-Tidning 1820; Stockholms
Kyrko-Tidning 1824, 1825; Linköpings-Bladet 1823; Svenska 
Minerva; Östgöta Correspondenten; Sista Aftonbladet
1837 m. fl. Namnteckning: <i>--l--n, D--n, D</i>.

Aurora eller den norrska flickan. Svenskt original. Del. I, II.
Stockh. 1815. 8:o

Den nye Hercules. Skaldestycke, belönt af Kongl. Vet. och
Vitt. Samhället i Göteborg 1818. -- Tryckt med någon
förändring i en öfversättning af <sp>Heliodor eller En
ynglings läroår</sp> af Friederich, Stockh. 1826. Denna
öfversättning är ej af Dahlgren.

Mollbergs Epistlar. Del. I. 42 sidd. Stockh. 1819. Del. II. 88
sidd. 1820. 8:o.

Markalls sömnlösa nätter. Andra natten. XII + 210 sidd.
Stockh 1821. 8:o.

Opoetisk kalender för poetiskt folk. 1822. Vinterhäftet. Med
3 musikbilagor. 184 sidd. Stockh. 1821. Sommarhäftet
280 sidd. s. å. 12:o.

Eldsvådan på Blasieholmen. Poem. Säljes till förmån för de
brandskadade i Norrköping. 11 sidd. Stockh. 1822. 8:o.

Vårsång på Valborgsmässoafton. 4 sidd. Stockh. 1822. 8:o.

Theses, quas ad tenorem constitutionis regiæ, pro examine 
pastorali obtinendo publicæ ventilationi modeste offert Carol. 
Fredr. Dahlgren. In Auditor. Reg. Gymnasii Lincop. Majori.
Die VII Maji MDCCCXXIII. Lincopiæ. 4 sidd. 4:o.

Babels torn. En rymdskrift norrut. 76 sidd. Stockh. 1824.
-- Andra uppl. öfversedd och nödtorfteligen förbättrad.
Stockh. 1825. 8:o.

Babels torn. Söder ut. 46 sidd. Stockh. 1825. 8:o.

Argus i Olympen. Komedie med stort spectakel och full
orchester; af författaren till Babels torn Norrut. 98 sidor
och en musikbilaga. Stockh. 1825. 8:o.

Kometen [tidning]. 1825 N. 1--27 (1 October--31 December); 
1826 N. 1--104 (4 Januari--30 December); 1827 N. 1--104 
(3 Januari--24 December). 4:o.

Julklappar åt Argus. Första klappen. Stockh. 1825. 8:o.

Sång, afsjungen på fartyget Gefion den 28 Maj 1826. Säljes
till Grekernes förmån. Stockh. 1826.

Vid Nils Henrik Hjortoffs graf. 4 sidd. Stockh. 1827. 8:o.

Vid Kongl. Bibliothekarien Lorenzo Hammarskölds begrafning i
Johannis kyrka, d. 21 October 1827. 4 sidd. Stockh. 1827. 8:o.

Samlade Ungdoms-skrifter af C. F. Dahlgren. I, II, 188 och
182 sidd. Stockh. 1828. 8:o.

Odalgumman. Icke en pendant till Odalmannen. Ett poetiskt
Quodlibet för 1830. Af författaren till Babels torn norr
ut. 120 sidd. Stockh. 1829. 8:o.

Vid underrättelsen om Herr Cansli-Rådet P. A. Vallmarcks
utnämnande till Riddare af Kongl. Maj:ts Nordstjerne-orden.
4 sidd. [1830]. 4:o.

Freja. Poetisk kalender för 1832. Af C. Dahlgren. 48 + 155
sidd. Stockh. 1830. -- Freja. Poetisk kalender för 1832.
II. 235 sidd. Stockh. 1831. -- Freja. Poetisk kalender
för 1833. III. 179 sidd. Stockh. 1831. 12:o.

Toilett-kalender för 1833. Med titelvignett. VI sidd. + 17
blad + 132 sidd. Stockh. 1832. 16:o.

Åminnelse-ord öfver En af rikets herrar, Riksmarskalken, 
Presidenten i Kongl. Kammarrätten, f. d. Statsrådet, En af de
Aderton i Svenska Akademien m. m. Högvälborne herr
Grefve Clæs Fleming, hållne i Frimurarelogen S:t Eric den
22 Januari 1822 af Carl Dahlgren; L. T. 21 sidd. Stockh.
1832. 8:o. 

Riksdags-Almanach för skott-året 1840. 32 sidd. Stockh.
1840. 16:o.

Vid Riksdags-fullmägtigen för Strengnäs stift, Prosten och 
Kyrkoherden i Edsbergs och Hackvads församlingar,
Ledamoten af Kongl. Nordstjerne-orden m. m. Herr Magister
Nils Åstrands graf d. 16 December. 1840. 8 sidd. Stockh.
1840. 4:o.

Tumme-liten. Poetisk riksdagskalender för år 1841 af C. F.
Dahlgren. XI + 92 sidd. Stockh. 1840. 12:o.

Djurkretsen. N. 1. Ett blad att läsa vid cigarren. Stockh.
1841. 8:o.

Chiromantien hos de Gamle eller konsten att spå efter handens
lineamenter. Öfversatt från ett gammalt manuskript af år
1553. Med 26 lithografierade teckningar. Stockh. 1841. 12:o.

Barbara-Aftonblad. 1841. 4 sidd. Stockh. 1841. Folio.

Frimureriet, med tillämpning på Sverige. 184 sidd. Stockh.
1842. 8:o.

Talltrasten. Poetisk kalender för 1843. Af Carl Dahlgren.
175 sidd. Stockh. 1842. 12:o.

<tab><tab><sp>Efter författarens död utkomna:</sp>

Samlade Arbeten af Carl Fredrik Dahlgren. Del. I--V.
Utgifna af A. I. Arvidsson. Stockholm 1847--52. 8:o.

Samlade arbeten. Del. I, II. 2:a uppl. 419 sidd. Stockh. 1853.
4:o. I Skillingsbibliothek af Svenska klassikerna.

I Läsning för husliga härden af J. G. Carlén 1860, 61 äro ett
par dittills otryckta stycken af Dahlgren intagna.
<h2>STÖRRE STYCKEN.</h2>


<b>LYRISKA DIKTER.</b>

(FORTSÄTTNING).

<b>Slädpartiet.</b>

Skönheter, I som på baler, supéer
Dansen er varma vid flöjternas takt!
Skönheter, I som på börs-assembléer
Uti kristaller fördubblen er prakt!
Fäders berömmelse, ynglingars plåga,
Stockholmska verldens jemt blommande vår,
Värdaste skönheter! törs jag er fråga,
Om på ett slädparti bjuda jag får?


Se, hur snön från himlen dansar
Uti vals och i angläs.
Träd och plank och tak han kransar
Och hvar målad åkarschäs.
Trafvarn, der han halmen trampar
Och i spiltan står och stampar,
Gnäggar och vill ut i lopp.
<tab>Se på hans hopp!
För att få äran för skönheter springa,
<tab>Vill han ringa
Med små bjellror i galopp.


Redan har solen spänt för sina fålar,
Hängt på dem täcken af purpur och gull.
Skyarnes dukar med rodnad hon målar.
Nu kör hon ut genom morgonens tull.
Skogarne skyllra. Så lätt halkar släden
Öfver de bländande molnfältens glans.
Skönheter, skönheter, med henne träden
Ut i det fria vid strålarnes dans!


Silfvergrå stå bergets tallar,
Snö på minsta gren och barr.
Ifrån klippan återskallar
Bjellrors klang vid drifvans knarr.
Framför släden stolt, men sedig,
Springarn löper, lätt och ledig,
Utåt vägen, som en pil.
<tab>Vädrets il
Ringlar hans gullman, som länden betäcker.
<tab>Han sig sträcker
I en blink väl hundra mil.


Men se, det frostas i flor och i slöjor,
Skyarne lättas och kölden blir sträng.
Frysen I, tjusande, leende möjor?
Låtom oss göra med slädarne sväng.
Fort, raska fåle, vänd om med din släda!
Skynda till Stallmästargården dig ner!...
Der skall en bal under qvällen oss gläda
Och syster Freja oss gifva qvarter.


Låt oss nu i muntra dansar
Sluta detta slädparti,
Medan snön der ute kransar
Åkarn och hans kotteri.
Ljufva nöjen, dem vi smaka!
Kanske aldrig mer till baka
Kommen I i denna skrud. --
<tab>Vintrens gud,
Tack för din drifva, ditt härliga före
<tab>Ingen störe
Glädjen, som stäms vid fiolernas ljud!
<b>Vårvisa.</b>

Melodi:	<i>Nigarepolskan.</i>

Nu är den ljufliga vårens tid,
Då allt vill grönska på marken,
Och luften flägtar, så varm och blid,
Och rönnen blommar i parken,
Då guldstänkt fjäril i rosen gungar
Och svanen simmar med sina ungar
<tab>På mörkblå våg.


På fästet solen i höga loft
Den hela dageu nu sitter
Och dricker daggvin och rosendoft
Och lyss på foglarnes qvitter.
Den glada göken från lindens krona
Sitt kända kuku på nytt hörs tona
<tab>I grönan skog.


Hvad lustigt lif, som i allt sig rör
Och med sefirerna blandas!
Hvart löf kan tala, sjelf klippan hör
Och blomsterkullarne andas.
Der gråter källan, der suckar häcken,
Der sjunger vågen, der spelar bäcken
<tab>Sin polska opp.


Kom min herdinna, räck mig din hand
Och följ mig ut i det gröna!
Med hundra tusende blomsterband
Och kransar skall jag dig kröna.
Och, om du sedan en kyss mig unnar,
För berg och dalar jag högt förkunnar:
<tab>Nu är det vår.
<b>Gökvisa.</b>

Hastigt förvissnar vårdagens ros,
Snart din förhoppning flyktar sin kos.
Hjertat ett föremål mera ej finner,
Hvarför det klappar, hvarför det brinner.
Gjut då din längtan uti detta nu!
	Hör mitt kuku!
	Kuku! kuku! kuku!
Säg mig, o! säg mig, hvad önskar väl du?

Rikedom kanske? Tänk dig väl för!
Guldet till trälar menskorna gör.
Eller tör hända att ryktet dig lockar.
Lagern med blod och tårar man plockar.
Välj då ett annat uti detta nu!
	Hör mitt kuku!
	Kuku! kuku! kuku!
Säg mig, o! säg mig, hvad önskar väl du?

»Nöjet», så ber din hviskande mund.
Gerna; men vet, som fjäriln i lund,
Vinden på fältet och rinnande strömmen,
Flyktigt det är, mer flyktigt än drömmen.
Välj då	ett annat uti detta nu!
	Hör mitt kuku!
	Kuku! kuku! kuku!
Säg mig, o! säg mig, hvad önskar väl du?

»Kärlek!» Du sagt det sannaste ord;
Ljufvaste skänk oss gifven på jord.
Alltid dess löften förblifva de samma.
Kärlek är fridens trognaste amma.
Smälte då de, som förut varit tu,
	Vid mitt kuku,
	Kuku! kuku! kuku!
Blott till ett hjerta uti detta nu!
<b>Regnbågen</b>

Neduti mullen,
Bundna vid stoftet,
Blomstren stodo,
Blickande opp
Mot det ljusblåa fästet
Och himmelens sol.


Då grep dem en längtan
Att ur stoftet
Friade flyga
Upp till dessa
Purpurängar,
Upp till denna
Gyllene källa,
Hvarur de hemtat
Dofter och fägring,
Färger och lif.


Och, knäböjande
Under en flägt
Från Hesperi guldhaf,
Bådo de samfäldt
Guden der oppe
Taga dem till sig,
Der han stod
Omhvärfd af azur,
Purpur och guld.
Bönen han hörde.
Ned på ett moln
Sjönk han i vester
Och i en blink
Löste han bojan
Uppå de små.
Och till en krans
Högt upp i sky
Lindas de samman.
Och ännn
Hänger der uppe
Kransen i skyn,
Regnbågens sköna,
Blommande krans.
<b>Riddarholmen.</b>

Pastoral.


Hvad utsigt öfvermåttan härlig
Af Mälarns vidt utsträckta rymd,
I stiltje skön, i storm förfärlig,
Än klädd i ljus, i natt än skymd
Hvad skiftning utaf tusen under,
Från himlens målningar i skyn
Till dem, som böljan bär derunder
I speglars prakt på vattubryn!


Hur ljuf den friska morgontimma,
Då sommarn kronan på sig satt
Och alla vågors ögon glimma
Från slussen ända till Kungshatt,
Då vällust uti alla riken,
I djur-, i växt- och stenens är,
Och sjelfva kala Skinnarviken
En späd och liflig grönska bär!


Hur skönt, att om sig sjelf få råda
Vid glaset och en tänd cigarr
Och utåt blanka fjärden skåda
Och lyss på skutors flägt och knarr!
Se, ifrån Lofö hur de komma
Mjölkflickorna i hurtig fart
Med lam och gräs och löf och blomma
Och mjölk och smör och smultronkart!
Se, huru snabba som kometer
Ångfartyg korsas när och fjer
Och föra tusen rariteter
Från Nordsjöns ostronklädda skär!
Se, vädrets pustar krusigt spela
På hafsfruns solbeglänsta slott
Och skiftrikt rutorna fördela
I färg af hvitt och rödt och blått!

Syrenen doft och svalka flägtar
Med ständig nick mot vattnets glas.
Bland lackvioler fjäriln jägtar,
Stämd, såsom jemt, till fläng och ras.
Kusinskål hör jag böljor klinga,
Och med ett lent och sakta sus
Blåklockorna i vinden ringa
För timmersmeden i sitt hus.

Och nu, då alla porer dricka
Förnyad vällust, håg och fröjd,
Hvad tjusning att, bredvid min flicka
Mot hennes rosenkinder böjd,
Tre himlar skåda utan like,
En uti skyn, så huld och klar,
En uti böljans blåa rike;
Den skönsta dock min flicka har!

I hvilken af dem först sig kasta?
I din, min flickas hulda famn.
Se'n upp till höjd vi båda hasta,
I turturdufvors lätta hamn.
Och då vi njutit allt i verlden,
I himlarne, hvad njutas må,
Vi störta oss på återfärden
I vågens bad att svalka få.
<b>Vårvisa.</b>

Och ängen grönskar och göken gal
          I dal,
       Och Floras sal
Står löfvad med glittrande kransar.
Från källan, som loppet ur berget har,
          Det far
      En rännil klar
Sin kos under ringlaade dansar.
      Numera rår
      Den glada vår
      Och gyllne frid
      Och blomstertid.
Och derför som ängen i grönt jag mig klär,
Och derför jag sjunger som göken i topp,
Och derför som skogsdungen kransar jag bär
Och derför som bäcken jag skyndar mitt lopp.

Från vågen ilar vestan sin kos
          Att hos
      Den sköna ros
Få hvila och kinderna kyssa.
Och efter fjärilar skynda å stad
          I rad,
      Att i ett bad
Af vällukt vagga och vyssa.
      Numera rår
      Den glada vår,
      Och gyllne frid
      Och blomstetid.
Och derför som vestan min vinge jag spänt
Att hasta till nöjenas tjusande lust,
Och derför som fjäriln mitt öga jag vändt
Till liljornas sköna, förtrollande kust.

Och beckasinen bygger i ro
          Sitt bo
      Inunder bro,
Och svalan vid taket på logen.
Sitt hus timrar skatan i apeln opp,
          I topp
      Bland blomsterknopp.
Men dufvan hon bor uti skogern
      Nu mera rår
      Den glada vår,
      Och gyllne frid
      Och blomstertid.
Och derför som foglarne bygga jag vill
För mig och min flicka en grönskande sal.
Och der skall vårt bröllop helt enkelt gå till,
Som dufvans, när hon uti skog gjort sitt vaL
<b>Naturbetraktelse.</b>

Skön är den blanka silfverskåln,
Som liljan vaggar uti sommarns vind.
Skönt är det friska purpurmoln,
Som sväfvar öfver rosens blomsterkind.

Ljuf ångan är från myrtens häck,
Ljuf sången ifrån näktergalens mund,
Ljuf klangen af en silfverbäck,
Ljuf vestanflägten i en skuggrik lund.

Mildt flammar aftonstjernans brand,
I Hespers gyllne gudapanna stäld.
Mildt glimmar utur molnets rand
Den täcka månen ned i fridens däld.

Allt uppehålles af <sp>Dens</sp> hand,
Som skänkte tingen lif och färg och glans,
Som ros och stjerna sammanband
I skapelsen till en oändlig krans.

Han vinkar, -- och från lundens sal
Ett vissnadt löfblad sakta faller ner,
Han vinkar, -- och bland tingens tal
Ett störtadt verldssystem ej finnes mer.
<b>Månförmörkelsen.</b>

Kära måne, håll, nej håll!
Släck ej ljuset i din lykta,
Gör ej svart din hvita boll,
Låt ej silfverstrimman flykta!
På momangen skall jag ut
Att min täcka Kloris råka.
Måne, hvarför skall du bråka
Med din ljusstump hvar minut?


Ingen Stockholms-lykta ger
Någon rigtning för min kosa.
Endast natt jag för mig ser.
Stackars liten eoeli Rosa,
Uti samma qval hon är,
Går och trefvar nu och famlar,
Tills uppå en stock hon ramlar,
Och det flux på hufvu't bär.


Ho förutan månens sken
Kan sig någon kärlek tänka?
Natten blir då kall och klen
Och en sorgbedokad enka.
Kära måne, var då blid,
Upplys mörkrets regioner!
Dock, ej mina klagotoner
Vill du nånsin kännas vid.
Har jag ej besjungit dig
I kalendrar och Kometer?<footnote>En tidning med namnet Kometen.</footnote> 
Skyddat dig på nattens stig
Båd' för otack och förtreter?
Prisat, ja för hvarje man,
Dessa horn, du bär i pannan,
Stora, att ej någon annan
Mer än L. dem bära kan?

Men så säg då orsaken,
Hvarföre så mörk du blifvit?
Tyst, jo tyst, jag anar den:
Ödet dig en fru har gifvit,
Hvarpå skönhet allt har hvälft,
Som är rätta himlaljuset;
Hon är herre uti huset,
Du blott förklä' åt din hälft!

Friskt om dagen i den blå
Himlasalen hon sig svänger;
Men, när natten kommer på,
Hornena hon på dig hänger.
Stackars måne! tänk, om nu
Samma lott i qväll mig händer
Och, förr än din glans du tänder,
Jag får horn precis som du!

Måne! ej min sköna mer
Åt ditt skimmer jag skall sälja.
Den, som ej likt ugglan ser,
Må ej nattens sköte välja.
Nej, i röda strålars svall,
I de grönbetäckta lundar,
Der med vällust dagen blundar;.
Jag min flicka söka skall.
Ren min kärlek är och klar,
Som den sol, på fästet skrider.
Midt på da'n min kyss jag tar.
Timmen skyndar, natten lider.
Hej! der ser jag ljusets klot,
Och Aurora mot mig vinkar.
Förr'n två gånger ögat blinkar,.
Är jag vid min skönas fot.

Ha! nå ändtligt, fast för sent,
Stöfvar månen uppför bergen,
Flat och stum och fyrabent,
Blek som snödrifvan till färgen.
Stackars man! hans hufvudbry
Skrynklor uti pannan föder.
Hur lekamen han än göder,
Snart till nedan går hans ny!
<b>Den första vårdagen.</b>

Efterlängtade tid
Med din gyllene frid,
Jag vill sjunga ditt lof,
Der på fjellstängda strand
Emot skogarnes rand
Örnen bygger sitt hof,
Der i glittrande sand
Bäcken rinner så sval,
Eller der öfver land
Flora ställer sin sal,
Prydd med roseneband.

Dina glada behag,
Den naturskönhets prakt,
Som på fälten du lagt,
Jag vill sjunga i dag;
Dina sjöböljor blå,
Dina fjellar, som stå
Tallbekransade grant
Öfver dalarnes natt;
Sjunga forsen, som gladt
Störtar utför hvar brant
Och tar vindarne fatt;
Sjunga majqvällens ro,
Sommarfoglarnes bo
I de gullvifvor små.

Redan våren i sky
Står med rosenehy
Och solatrålarnes kalk.
Lilla Amor, den skalk,
Blickar leende ner.
Strålar strömma på mark
Och förgylla hvar park.
Ur sin dvala är väckt
Sångarflocken på gren.
Väckt af vindarnes flägt
Och af vårgudens sken,
Rör sig vågen på nytt,
Se'n hon anlete bytt.
Källan ögat slår opp
Emot trasten i topp.
Och, när drifvorna flytt,
Öppnar rosen sin knopp.
Första fjärilen re'n
Seglar fram i ett sken
Af rubiner och gult
Minsta grästrå i mull,
Minsta frö uppå sten
Grönska fram i sin glans.
Ängen binder sin krans,
Dalen ordnar sin drägt,
Samlar hop sina lam.
Allt blir tjusande, täckt,
Hvarest våren går fram.

Tripp-tripperitripp!
Säg, hvem nalkas så sipp
Och med mysande mund
I den knoppande lund,
Plockar rimperlor af,
Hänger löf på hvar stam,
Lockar mjölkhvit en saf
Utur hängbjörken fram?
Der vid källan hvem lyss,
Trycker kyss uppå kyss,
Bjuder sippor i tropp
Och konvaljer i krans
Utur mark spira opp?
Se på dalen, hur grön,
Och på ängen, hur skön!
Täcka vårgud! din glans,
Som från skyfästet ler,
Dessa prydnader ger.
Hulda vårfantasi!
Gladt dig kasta uti
Denna glänsande ström
Utaf ljuft trolleri!
Älska, kuttra och dröm,
Som en dufva så öm,
Som en lärka så glad,
Som en blomma så blyg!
Hoppa, dansa och smyg
Ned i böljan och opp
Med din guldvinge flyg
Högt till skyarnes topp!
Ställ på forsen din fot
Och tag perlorna mot,
Som i regnbågars prakt
Öfver djupen sig lagt.
Gjut med källan en tår,
Kyss med fjäriln en kyss,
Stå med vinden och lyss
Bakom löfven i lund,
Gör med örnen en rund
Öfver fradgande våg,
Slut med svanarnes tåg
Fri seglats till den äng
Och den blommande säng,
Hvarest skogsbruden går
Och på lundarnes hår
Reder lockarne ut!
Skynda, älska och njut!
Snart är vårdagen slut.

O, hvar börjar jag då?
O, hvar slutar jag väl?
Skall jag bada min själ
I det tjusande blå,
Eller här bland de små,
Täcka rosor på mark
Hvila ut i din park,
Der små lammena gå,
Eller tätt vid det skum,
Som ur källan far opp?
Eller tar jag mitt rum
Uppå fjellbergets topp?
Tyst! der öppnas ett tjäll.
O, hvad lockande syn
I den doftande qväll!
Är från himmelens bryn
Solen stigen på fält?
Är det fullmånens glans,
Som går fram ur sitt tält,
Eller vinden i dans,
Som framilar så snällt?
Nej, min Lina det är.
Dubbel vår jag nu har,
En der ofvan så klar,
En här nere mig bär
Uti kärlekens famn
Och förtjusande ler. --
Icke ord, icke namn
Mer jag vet för min fröjd.
Jag är säll, jag är nöjd
Och behöfver ej mer.
<b>Morgondimman.</b>

Hvem är det, som gråtit på morgon så tidigt
Här nere i dalen? En daggtår ju röjes
På doftande blomman, på gräset, som smidigt
För fjärilens flägtande guidvinge böjes.
En liljehvit näsduk af skiraste dimma
Är tappad på marken i morgonens timma.
Dess våd utaf vinden än sänkes än höjes.
Hvar kant är med rosor broderad och prydd,
Och midt i hans snöflor en solros är sydd.

Ja, morgonens jungfru det är. Uti öster
I rosenröd klädnad hon stod nyss och lyddes
På siskornas qvitter och lärkornas röster.
Då kom der en riddare, klädd uti rustning
Af guld och tog afsked af henne, den blida.
Vid hjulenas gnistring och fålarnes frustning
Han flög genom guldporten ut i det vida.
En tåreström vattnade ungtärnans kind
Och perlorna ströddes i dalen för vind.

Dock när han som högst öfver skyhvalfvet hunnit,
Sin blick ned på dalen och blomstren han kastar.
Han skådar de tårar, på rosorna runnit,
Med läpparne kysser han bort dem och hastar
Att taga den snöhvita duken i handen,
Han viftar med slöjan kring himmelsblå randen,
Till dess uti aftonens guldport han rastar,
Och släpper de löddrige fålarne af
Från strålande charen att dricka i haf.
Ej konstnären väfver en skönare slöja.
Mer lätt än ett blomblad hon höjes och sänkes,
Af solstrålars glimmande guldstoft hon stänkes,
De lenaste flägtar dess blomvåder böja.
Och när du den fagra om morgonen skådar,
Den klaraste dag uppå fästet hon bådar.
På ängen till solgången plägar hon dröja,
Då löser hon upp sig i daggperlors glans,
Som glittrande simma för blommornas krans.
<b>Slädföret.</b>

Melodi:	<i>Movitz helt allena.</i>

Drifvan täcker marken
Med sin lätta ejderbädd.
Hvarje stam i parken
Står i snödägt klädd.
Hvartut ögat blickar,
Bara hvitt det för sig ser.
Säkert det ej klickar,
Att vi få af snö än mer;
Ty min liktorn re'n i går
Sade: mera snö man får,
Mer urväder ännu vållas,
Trollas
Fram af Bore. Jag det spår.
Drifvan täcker marken o. s. v.

Ingen dock förkättre,
Att vi ändtli'n vinter fått.
Kyla är långt bättre
Än beständigt vått.
Vänta! blir det bara
Klart och solsken, friskt ooh kallt;
Ut vi skola fara,
Profva förets halt.
Jag Stjerncreutzskan tar för mig.
Roxendorfskan är för dig.
Båda rätt galanta springa,
Ringa
Bjellran fermt på drifvans stig.
Ingen dock förkättre o. s. v~

Ett är dock nödvändigt:
Att en dam man med sig har.
Annars för eländigt
Farten ut sig tar.
Du till höger sitter,
Hon till venster med sin muff,
Vid hvart ryck hon spritter,
Skälfver vid hvar knuff.
I dess muff din flaska göms.
Vid hvar pustning icke glöms
Korken ur dess mynning draga,
Taga
Klunk på klunk, tills allting töms.
Ett är dock nödvändigt o. s. v.

Om hon allt,för mycke'
Huttrar för den kalla vind,
Kyssar ömt du trycke
Uppå mun och kind.
Blifver hon om knäna
Allt för mycket stel och kall,
Pelsen henne läna
Till en fotapall.
Som man sveper blommor små,
Att af köld de ej förgå, 
Svep i fällen in den sköna.
Löna
Dig en gång hon skall förstå.
Om hon allt för mycke' o. s. v.

Skulle släden stjelpa
I den mjella drifvans sköt,
Fort att skönhet hjelpa,
Stå ej som ett nöt!
Flux om lifvet fatta,
Bördan lyft i släden opp!
Båda ska ni skratta
Åt så lustigt hopp.
Sist till dans och bal och släng
Gör ett hurtigt venstersväng,
In i danssaln kör med slädan,
Sedan
Till angläs bjud upp i fläng!
Skulle släden stjelpa o. s. v.
<b>Vestanvinden.</b>

O, säg mig, hvem är det som flyger
Der upp uti molnen och dansar?
Hvem är det, som kyssande smyger
Kring rosornas doftande kransar?
Hvem är det, som stojar och leker
<tab>Och jollrande smeker
Min lock och min rodnande kind?
Jo, de milda sefirernas vind.

Ack, hvad han är ljuf och gudomlig!
Mitt bröst går i svallande vågor.
Jag blifver på nytt så ungdomlig,
Och ögonen fyllas af lågor.
På munnen bor nöjets berusning.
<tab>O, hvilken förtjusning!
Jag dör utaf glädje och jublande lust
Vid hvart smek af sefirernas pust.

Det är, liksom göt sig en anda
I själn ifrån himmelen buren.
Det är, liksom ville jag blanda
Mitt blod och mitt allt med naturen.
Jag gungar, jag flyger på vingar,
<tab>Till etern jag svingar.
Jag soln i dess stjernströdda lund
Längtar kyssa på rosenemund.

Min tanke med vårvinden sitter
På böljan och vaggar och skrattar.
Jag klappar små vågornas glitter,
Jag luften i mantelen fattar,
Jag ilar förtjust upp till parken
<tab>Och tumlar kring marken.
Jag hänger på löfven, jag far
Med fjäriln i glimmande char.

Säg, vind, hvadan kommer du? Tala! --
-- »Från hyddan der borta i dalen.» --
Hvad såg du? -- »Två dufvor, som bala,
Och bygga till bröllop på salen.»
Ej mera? -- »Jo, tyst! Jo, en flicka
<tab>Så vänligt sågs nicka,
När jag flög förbi, och så här
Hon suckade menlös och kär.» --

O vind, som så ljuft vet berätta
Så himmelska ting om min tärna!
Jag evigt dig tackar för detta;
Hvar dag vill jag lyss till dig gerna.
Mitt svar du till baka nu bringar.
<tab>Det sålunda klingar:
En kyss första Maj på dess mund
Se'n hundrade tusen hvar stund!
<b>Vårbetraktelse.</b>

Tänk, om intet träd på jorden
Växte, ingen buske fans,
Ej för kärleken en blomsterkrans,
Ej för kraften uti norden
Någon hasselkäpp till hands;
Då det vore platt förgjordt
Med allt redbart, högt och stort.

Pris åt vår'n! När han sin spira
Slår i backen; flux gå opp
Hassel, hvita björkar, barr och knopp,
Blommor, som hvar kulle sira,
Löf som kläda hvarje topp.
O! det är förträffligt skönt,
Att man ändock eger grönt.

Nu är tider på att löga,
Rulla om på gräsets plan,
Hölja sig i gröna, friska bla'n,
Låta liljkonvaljer snöga,
Spänna bälte hop med Pan,
Springa högt, högt opp i gran,
Spela der på dulcian.

Solen står som smör i bytta.
Kors, hvad strålar flyta ned
Öfver äng och fjell och dal och hed!
Dans i koja, bås och hyttaa
Öppna västar, öppna led.
Tänkespråk uppå hvart strå,
Sol i bölja, bäck och så.

Vinterns brandvakt, bleke månen,
Utaf vår'n fått permission.
Hör på glada lärkans jubelton
Emot ljusa morgonrodnan.
Fisken spritter under bron
Opp och ner uti sin våg.
Laxen väntar sig en måg.

Hit med Fredman! Jag en visa
Sjunga vill till vårens lof.
Här i lundens grönskande alkov
Vill jag trän och blommor prisa,
Prisa hela vårens hof;
Sist utur en rågad bål
Dricka Majs och vårens skål.
	<b>Den 24 April.</b>

	Nu flyttningstid stundar!
	I dalar och lundar
April ligger lutad på snöhvita knän
	Och fejar och glättar
	Och skurar och tvättar
Båd' fjellar och hällar och ängar och trän.

	Ur molnenas såar
	På bäckar och åar,
På strömmar och sjöar ett vårregn far ned.
	Och isarne välta
	Och drifvorna smälta
Till glänsande droppar på ljungbeväxt hed.

	April har att göra:
	Pro primo, att snöra
Upp bältet på ränniln och floden och sjön,
	Så hatten att lyfta
	Från kulle och klyfta,
Så blåsa från topparne yrande snön;

	Secundo: att hufvan
	Dra af ifrån tufvan,
Från enen peruken med stångpisk och lock;
	Pro tertio: drällen
	Ta bort ifrån hällen;
Pro qvarto: från källan det snöhvita lock.
	Ty vintern skall flytta
	Ur isbetäckt hytta.
I stället skall våren der hafva sin plats,
	Med pigor och drängar
	Och möbler och sängar
Och stolar och speglar i gyllne palats.

	Med orlof i näfven
	Går månen nu äfven
Sin kos, litet fnurrig och plågad af spleen.
	Som nättren bli korta,
	Han önskar sig borta
Från fästet, der solen vill lysa allen'.

	Nu kommer i stället
	På rentvagna fjellet,
I gröna sandaler och blommande skrud,
	Den leende våren
	Med foglar i spåren,
Som sprida kring rymden sitt qvittrande ljud.

	Aprilis, så laga
	Nu rent med din tvaga,
Att dalarnes golf må bli blankt och galant,
	Att björken i lunden
	Må spegla i sunden
Sin majdrägt, från klippornas skyhöga brant!

	Jag äfven betingar,
	Att kråkornas vingar
Du fejar och siskans der uppe på gren;
	Att dito du vädrar
	Så orrar som tjädrar
Och skatan, som skrattar så godt från sin sten.

	I knytet lär våren
	Ha med sig i spåren
Gardiner för himmelen, gula och blå,
	Stolsdynor för bergen,
	Ljusgröna till färgen,
Och öfverdrag nätta för tufvorna små;

	Till blomstrens försköning
	Han för, till sin kröning,
I askarne med sig de täckaste plagg,
	Guldringar och hängen,
	För kullen och ängen,
Sefirer och solsken och glittrande dagg.

	Och fjärilar sköna,
	Än gula, än gröna,
Än blå och än röda, han bär på sin hatt.
	Långhalsade tranor,
	Kukuer och svanor
Kring gyllene resvagnen flaxa så gladt.

	Re'n ser jag det flamma,
	Re'n hör jag det glamma;
Det åker på skogarnes toppar allt mer.
	Det brusar i dungen.
	Den väntade kungen,
Den älskade vårguden hastar hit ner!

	<b>En blick på naturen.</b>

Det spelar en vind i hvart löf, i hvar blomma,
Naturen så vällustigt andas i dag.
Från skyarne ljungande strålarne komma
Och döpa sin guldgula lock i de fromma
Och leende vågornas blåa behag.
Det sjunger i lunden, från molnet och vågen,
Och öfver den böljande, blixtrande rågen
En sky flyger fram, utaf vällukter full.
Han rymden besår med ett glittrande gull.

Min känsla, på tjusningens svallvågor buren,
Gör bröstet så varmt, som en flamma min kind.
Så klar för mig ligger den hulda naturen,
I blommornas prakt, i den ljusblå azuren,
I böljornas glans och den flägtande vind.
Det är liksom knöt sig vid fötterna vingar.
Jag lyftes från jorden, och allt kring mig klingar.
Jag tusende bröst känner klappa hvar stund,
Och solkyssar bränna på kind och på mund.

Hvem är, som förenar den blommande kransen,
På fjellbergets spets, i den skuggiga park,
Der solen sig breder i skimrande glansen,
Der dagen sig döljer? Hvem vinkar till dansen
Den vingade fjäriln på blombeströdd mark?
Hvem gjuter på liljan den mjellhvita färgen,
På rosen den röda? Hvem grönkläder bergen,
Med himmelsblått stänker den vågiga sjö
Och dalarne höljer i sippornas snö?
Ger öga åt grandet, åt foglarne toner
Och känsla åt menskan att fatta den lust,
Som lefver i allt, från de höga eoner,
Der stjernorna stält sina lysande troner,
Till bladet, som rör sig för vindarnes pust?
Jag anar dig, Evige! -- Dock icke anar;
Jag ser dig i rosen, som vårsolen danar,
I droppen, som hänger på liljornas mund,
I ljuset, som leker på löfven i lund.

Blott en är ju solen, fast tusende strålar
Oändeligt spridas på fästet omkring.
Med purpur den nickande törnros sig målar
Och glöm-mig-ej pryder de smånätta skålar
Med färg utaf himmelens ljusblåa ring:
Så, Evige, delar du lifvet till alla,
Der stjernorna stiga, der dropparne falla,
Der blommorna vira på ängen sin krans,
Der guldet i fjellarne tömmer sin glans.

Så höj dig, o hjerta! från stofthöljda gruset,
På andaktens vingar stig upp till din Gud,
Ditt upphof, din Fader i fädernehuset,
Till Honom, det enda, det eviga ljuset!
För honom allena stäm strängarnes ljud!
I dalarnes natt, på de skyhöga fjellar,
Der dagen sig mornar, der dagen sig qvällar,
Der stjernorna kasta sin lysande brand,
I allt du förnimme den Allgodes hand!
<b>Hök och dufva.</b>

Låt oss leka
Hök och dufva!
Vind må smeka
Kind och hufva,
Kring dig kryssa,
Munnen kyssa.

Var min maka!
Ut nu ila,
Se'n till baka
För att hvila
På vår tufva,
Lilla dufva!

Se, der flyger
Höken; akta
Dig, han smyger
På dig sakta.
Bakom ryggen
Står den styggen.

Pytt! ej fick han
Denna steken.
Narrad gick han
Ifrån leken.
Uti ringen
Fick han ingen.
Ack, hur roligt,
Täcka, sköna!
Hur förtroligt
I det gröna,
Med dig språka,
Här dig råka!

Dock hvad plåga,
Som jag känner!
Hvilken låga,
Som mig bränner!
Goda, ljufva,
Blif min dufva!

Vi ska' bygga
Oss en koja.
Der så trygga
Ska' vi stoja,
Rasa, smeka,
Dufvor leka.

Höken icke
Inom kojan
Hufvu't sticke.
Flux i bojan
Skall han stängas
Och se'n hängas.

Me'n vi vänta
På den göken,
Höken, höken,
Lilla fänta!
Räck mig munnen
Nu på stunden.

Gud skall veta,
Hvad det smaka',
Hvad det reta'
Lilla maka,
Får jag mera,
Flera, flera!

Jag vill skriftas
Promt i draget.
Jag vill giftas
Nu på slaget.
Ack, hvad plåga!
Ack, hvad låga!

Bara presten
Kopulerar;
Resten, resten
Jag rangerar:
Bord och bräde
Säng och släde,

Spis och hallar,
Stop och plogar,
Grytor, pallar,
Stall och logar,
Skåp, som smäller,
Gris, som gnäller.

Måndag, Tisdag,
Onsdag, Torsdag,
Fredag, Lördag,
Hej! om Söndag
Står vårt bröllop,
Lilla vän!
	<b>Sista paret ut!</b>

	Göken gal i lunden
Samma visa, som han sjöng i fjol.
Mild och sval är aftonstunden,
Snart nu bergas dagens gyllne sol.
	Bygdens unga skara!
	Låt oss muntra vara,
	Uti ras och fläng
	Springa om på äng,
	Två och två till samman,
	Hurra fröjd och gamman!
	Hör nu hvad jag ropar:
	Sista paret ut!

	Det var hin att kila...
Vänta, vänta, lilla sockervän!
Ej hon får så häftigt ila,
Snufvan kommer, tro mig, då igen.
	Kom till mig i famnen,
	Här är rätta hamnen;
	Böfveln ge den der!
	Kom till mig, ma chère!
	Fy! hur hon kan skalkas,
	Rymmer, bäst hon nalkas...
	Hör nu, hvad jag ropar:
	Sista paret ut!

	Vänta, skon hon tappar.
Aj! se, granna sjalen flyger af.
Hej! rätt nu jag tror, det nappar.
Hvad jag flåsar grufligt! Det går braf! --
	Aj! jag föll på näsan;
	Högst fatal den resan!
	Lilla sockertopp,
	Kom och hjelp mig opp!
	Flickor! hvart flög hatten?
	Den tog sjelfva katten.
	Hör nu, hvad jag ropar:
	Sista paret ut!

	Solen molnen färgar,
Vinden mellan löfven susar sval,
Nu min trogna skatt jag bergar.
Denna tufvan var förskräckligt hal,...
	Nyss jag var helt nära,...
	Jag skall henne lära!...
	Bravo, min kusin,
	Nu så är hon min!
	Handen åt mig lemna,
	Jag skall nog mig hämna.
	Nu en ann' må ropa:
	Sista paret ut!
<b>Till en flicka, klädd som gosse.</b>

Du kläddes som gosse. På himmelsblå rock
Föll din lock
I lekande, fladdrande guldringlar ned.
Kring halsen den bländande ringkragen låg,
Som på våg
De skimrande neckliljors snöhvita ked.
Så smal,
Som i dal
En tuårig björk, var din växt, och din gång
Så nätt,
Så lätt,
Som hjortens på mark i sitt trippande språng.

Vi gingo till samman vid fjellbäckens rand
Hand i hand,
Att skåda på böljornas glittrande skrud.
Vi gingo att lyssna på lärkorna små
I det blå
Och skogsdufvans smek, när hon viges till brud.
En krans,
Som en dans,
Vi bundo på ängen och gåfvo hvar ann.
Hvad lek,
Hvad smek!
Och flammande kyss, som på läpparne brann!
Men åren flögo på vingar sin kos,
Och till ros
Du bytte din späda och vårliga knopp.
En femton års tärna, från blommornas sal
Och vår dal
Till gyllene höjder du flyttades opp.
Ej mer
Du såg ner
På lemnade vännen, som klagande grät
Sin skatt
Och satt
I lunden och hviskade: »ej mig förgät!»

Du vet kanske icke, hvad foglarne små
I det blå
Nu sjunga om morgon från grönskande topp:
»Hvar är fagre gossen, som jollrande sang
»Och här sprang
»Med fjäriln i kapp och bland rosorna lopp?» --
Ack, hän
Eder vän
Gått bort, och Gud vet, hvart han vandrat sin kos!
En tår 
Då står 
I ögat på glöm-mig-ej, lilja och ros.

Så tyst blir i lunden, som svartklädd natt
Hade satt
Sitt flor öfver foglarnes jublande flock.
Till mark fäller fjärilen guldvingen ned,
Och på hed
Dö vindarnes suckar och dufvornas lock.
Ack! kom
Och vänd om
Till enfaldens dalar, till foglarne små,
Och än
Igen
En dag låt oss leka som gossar, vi två.
<b>Program till de sköna.</b>

I blomstrande tärnor, som tjusen vårt öga
Och huldrikt försällen hvart hjerta i nord!
Hvad stjernorna äro på fästet det höga,
Det ären I, flickor, här nere på jord.
Så mörkt och så kusligt det vore att lefva,
Om hvar och en icke fick äga sin Eva,
Som värmde och klappade, kyste och log,
Och ut i de rosiga parker oss tog.

Den tiden nu stundar för gamla och unga,
Då allting vill fröjdas och taga i ring,
Då doftande blomman i locken vill gunga
Och myrten sig slinga om medjorna kring,
Då skogen får tunga och grönt blir i dalen,
Och berget bär genljud åt älskande qvalen,
Då känslornas tårar på törnrosens kind
Bortkyssas af morgonens spelande vind.

För den skull, I tjusande tärnor, vi bjuda
Er samtliga ut på den grönklädda mark,
Der tusende stämmor emot eder ljuda
Och glädjen högt brusar i löfbetäckt park.
I snöhvitt, i blått eller rödt eder linden,
Det samma, blott rosornas prakt smycker kinden
Och glöm-mig-ej ögat och liljan er barm
Och myrtenguirlanden den bländande arm.
Men tagen för all del i knäet med eder
Kupido, det leende, älskliga barn.
Vi svärja och lofva, och det vid vår heder,
I egen oss alla uti edra garn.
Se'n skola vi kyssas och rasa och leka,
Båd' qvällsol och morgonsol lycklige smeka,
Sist somna, då dagen vi glädtigt förnött,
Som fjärilar alla, bland liljor så sött.
<b>Flickan och kärleksguden.</b>

I hjertat hvälfva sig så underliga tankar.
<tab>Jemt utanför det bultar och det bankar
<tab>Och hviskar: »Vackra flicka! dig förbarma,
<tab>O! släpp uti din hydda in den arma » --
        Men pytt får han här slippa in!
              Nej hin, nej hin!
	Jag känner nog den skälmske gossen
Med spända bågen och de tända blossen.

Visst en mordbrännare, så vild och grym, är denna,
<tab>Som vill min hydda tutta på och bränna.
<tab>Med blicken hotar han och kindens flamma...
<tab>Ja, ja! den skälmen, han är just den samma
         Som stälde an, ja just i fjol,
               Så grymt rumol
	 Med syster min... Vi än det minnas.
<tab>I kyrkoboken handlingarna finnas.

När, för att hemta luft, jag vandrar ut i qvällen,
<tab>Vips står han framför mig, den lede sällen,
<tab>Och bär en krans af glöm-mig-ej i handen
<tab>Och hviskar: »Vid din liljefot jag band'en.
        Se, på hvart blad hur som min tår
               I låga står!» --
        Vid dessa ord jag flyr som ilen;
<tab>Men efter följer han med hvassa pilen.

Och när jag någon gång i klara källan blickar,
<tab>Han står der före mig och mot mig nickar.
<tab>Ifrån hvar våg, som utur djupet rinner,
<tab>Jag hör en suck, som klagar och försvinner.
	Och ser jag upp mot stjernors här,
               Så står han der
        Med gyllne hår, den skälmske gossen,
<tab>Och tänder molnens duk med purpurblossen.

Om natten utanför han klagar jemt och gråter,
<tab>Om morgonen är hela tröskeln våter.
<tab>Han säger sig ej fått en blund i öga.
<tab>Så ängsligt ser han upp emot det höga
        Och händerna, med bön och rop,
              Han knäpper hop.
        O! att jag af med honom vore,
<tab>Och han till Häcklefjell i blinken fore!

Ibland han skyller på, han har så angeläget,
<tab>Och gråter, suckar djupt och ber så träget.
<tab>En liten hemlighet han har att lemna,
<tab>Som han för ingen annan vågar nämna.
         Blott han slapp in, så still, så still
                 Han vara vill...
         Men nej! den klipparn jag ej hörer;
<tab>Ty bara svek han på sin tunga förer.

Nu bultar det igen på dörrn... Se så, för hinken! --
<tab>»Tror han sig väl få slipppa in på blinken?
<tab>Hvad, vill han bryta låset bort från dörren?
<tab>Dertill han blir för matt, den herr munsjören!
        Nå, skäms han ej?... Det skall han si!...
               Låt bli, låt bli!
        Inom min dörr jag ingen släpper.
<tab>Gå! annars jag på näsan honom knäpper.» --

»Jag har ett litet bref från pappa och från mamma,
<tab>De genast önska svar uppå det samma.
<tab>Jag har så brådt om och får inte vänta...
<tab>Ack! låt mig litet grand på dörren glänta!» --
        »Nej, tack! nej, tack! du icke mej
               Skall narra, nej!
         En gosse, som så eldigt blickar,
<tab>Viss ingen mamma till sin dotter skickar.» --

Aj, aj! hvad var det väl för hiskligt dunk i backen?
<tab>Det lät, som någon brutit af sig nacken.
<tab>Jag vill i fönstret se ... Ack, ack, se gossen!
<tab>Han ligger död, och jemte honom blossen.
	Det stackars barn, som skulle så
             Till döds sig slå,
	Och det för min skull! ... O hvad smärta! ...
<tab>Vid denna syn visst brista må mitt hjerta.

Jag troget i min famn vill honom vagga, vyssa
<tab>Och dessa bleka läppar röda kyssa
<tab>Och andas, len som sjelfva vestanvinden,
<tab>En majfrisk vår uppå den hvita kinden...
	Hvad? klappar ej, du lilla vän,
              Ditt bröst igen?
	Pick, pick, pick, pick! så just det låter...
<tab>Du lefver än!... Af bara fröjd jag gråter.

Hvad? Stygga unge! re'n din kind så röd sig målar,
<tab>Ur ögats natt gå upp två klara strålar!...
<tab>Det var ej bra, att jag i famnen tog'en;
<tab>Jag bort bli mina föresatser trogen...
	Men se ett barn så dö -- min sann!
              Jag det ej kan!
	Dock blott till morgon får han blifva;
<tab>Se'n vill jag honom flux på dörren drifva.
<b>Sefir och den gungande flickan.</b>

               SEFIR.

Du, som der gungande svingar i gran,
Len som ett sammet om rosenehyn!
Säg, får jag följa med dig på din ban
Högt upp i skyn?
Smärt är din växt, lik en björk uppå fjell,
När i sin grönskande klädning hon står.
Lockigt och rikt, som den stjernströdda qväll,
           Böljar ditt hår.

               FLICKAN.

            Smicker och skämt
            Det har han jemt.
            Åter mig bry...
                         Fy!

                 SEFIR.
Se, hvilka blommor du har der på kind,
Friska, som hade de nyss kommit till:
Rigtigt på dem kan man skåda sig blind,
           Bland dem gå vill.
Säg, får jag se i ditt öga en stund
Eller ock gunga i locken den der,
Sätta mig upp på din rosenemund,
           Just se så här?

               FLICKAN.

           Sefir, hvad nojs!
           Vet han ej tojs?
                Kyssa mig så!...
                         Nå!

                   SEFIR.

Ack! såsom honing den kyssen var söt!
O! jag mig tycker i himmelen .....
Var icke grym, och ifrån dig ej stöt
               Sefir, din vän!
Flicka, o tyst med ditt brummande larm,
Hör hvad som Sefir ödmjukast dig ber:
Säg, får han gungande uppå din barm
               Sätta sig ner?

                FLICKAN.

           Hvad han är led!
           Sätt sig då ned;
           Bara var still.
           Sefir, nå hör!
           Se, hvad han gör!
           Säg, hvad han vill?
           Kors, hur han drar,
           Krånglar och far
           Liksom en haj ...
                    Aj!
<b>Till min flicka.</b>

Vore du ett ax
Och en fogel jag,
Flög' jag till dig strax,
Tog' dig i min mund,
Flöge se'n på stund
Bort med dig till skog.

Vore du ett blad,
Skulle jag som vind
Flägta kring dig, glad;
Sjungande ditt namn,
Gunga i din famn
Som ett litet barn.


Vore du en ros,
Aldrig från din famn
Rymde jag min kos.
Fjäril-lätt och varm
Vid din hulda barm
Låg' jag alla dar.


Vore du en våg
Och jag sjelf dess strand,
Jemt jag på dig såg'.
Tänk, hvad kyssar då
Natt och dag att få,
Af dig, lilla våg!
Men ack! fåfängt hopp!
Bort från mig du flyr
Som en hind i lopp.
Strömma tåreflod,
Rinn mitt hjerteblod!
Bort du flyr från mig.
<b>Till tvenne makar.</b>

Två klara stjernor öfver stormig bölja
Oss troget lysa fram in till tryggad hamn.
Två milda englar på vår bana följa
Och sluta oss uti sin hulda famn.
Den ena kallas <i>hopp</i>, den andra <i>minne</i>.
Säll den, som bär dem i sitt bröst här inne.


Den ena i sin rena spegel röjer
Det flyddas bild i ofördunklad glans.
Den andra mot det kommande sig höjer
Och svingar i sin hand en rosenkrans.
Den förra sakna'ns ömma toner klagar,
Den senare tror än på bättre dagar.

Hvar fans väl den, som icke i sitt sköte
Fått vagga en af dessa englar små?
Hvem är, som icke någon gång till möte
I tidens flygt har vandrat dessa två?
Ett fast förbund med menskans lif de stifta
Och mellan sig dess korta dagar skifta.


I hulda makar, kännen i de båda?
De sutto vid er barndoms hufvudgärd.
Den ena bad er i sin spegel skåda
De sköna minnen från en högre verld.
Med friska rosor smyckade den andra
Den lefnadsväg, I båda skullen vandra.
Och troget sedan under fröjden, smärtan
De följt er vandrings bana hand i hand.
O, sluten dem till edra varma hjertan
Och slingen kring dem edert kärleksbandl
Den, som af minnet följs i lefnadsloppet,
Han saknar också ej det trogna hoppet.
<b>Farväl till en flicka.</b>

Nästa gång, till denna nejd du drager
(Kanske nästa sommar, så du sagt)
Och tillfälligtvis din kosa tager
Utåt dessa parkers sköna trakt;

Om du då, der lifvets kullar sluta
Och der dödens hvila bröst mot bröst,
Ser en tårpil öfver torfvan luta,
Hör uti dess skugga turturns röst,

Och omkring dig och i pilens krona
Liksom sus af andevingar gå,
Hör uti dess löf en hviskning tona
Och en suck ur mullen till dig nå;

Vet, att det är jag, som hunnit hamnen
Och dig helsa vill så huldt och ömt,
Vill osynlig sluta dig i famnen
Och dig fråga, om du mig förglömt.

Blif ej rädd. Han är ju än den samma,
Trogne vän, som du i lifvet fann.
I hans bröst än lågar samma flamma,
Som i forna dar din kärlek vann.

Ser du solen då mot vester stupa,
Hennes anlet bortdö mer och mer,
Tänk, att så han äfven i den djupa,
Stilla grafven sjönk förbleknad ner,
Och, likt stunden efter solnedgången
Hvarje fogel tystnar i sin lund,
Så den forna, välbekanta sången
Evigt dog uppå hans stumma mund.


Dock den sista sucken i hans smärta,
Och den sista bönen i hans själ
Och den sista tonen ur hans hjerta,
Var för dig och för din framtids väl.

Bryt en glöm-mig-ej ifrån sin stängel,
Gjut uti dess kalk en saknans tår,
Lägg på grafven denna hulda engel
Till ett minne från de flydda år.

Om på vesterns skyar då sig höjer
En gestalt, hvars former härma mig,
Och med blicken vänligt på dig dröjer,
Vet, att det är jag, som tackar dig.
<b>Till ett brudpar.</b>

Tjusande dag, då två hjertan förenas
Ännu i år utan agg, utan skuld,
Anden af kärleken luttras och renas,
Liksom af lågorna fjellarnes guld,
Själ smälter samman med själ till en droppe,
Den sig speglar osägeligt mild
Kärlekens stjerna i rymden der oppe,
Sjelf af Guds kärlek en strålande bild!

0, hur jag röres, då här för mitt öga
Står detta unga och huldrika par!
Allgode! bönhör min suck till det höga!
Blif dessa älskandes moder och far!
Låt henne alltid din dotter få vara,
Honom din son och din korade pant!
Må deras vandel på jorden förklara
Kärlekens lif för allt ädelt och sant!

Ja, må från Herren det utgånget vara,
Detta förbund, hvilket knyts denna stund!
Bedje för dem denna samlade skara,
Bedje med brinnande hjerta och mund!
Ack! ingen vet det: osynligt kan hända
Flätar sig törnet med myrtkransens blad,
Och på de flammor, af Hymen nu tända,
Strömmar en gång kanske tårarnes bad.

Ske då din vilja! Men om de din lära
Älska med trofasta, renade bröst,
Skola de tålmodigt lidandet bära
Och i Ditt ord hemta svalka och tröst.
Ännu gick ingen på rosor i lifvet.
Här är ju pröfningens luttrande tid.
Först efter mödan och kampen blef gifvet
Tröttade pilgrimen hvila och frid.

Lek tills i dag eder lefnad blott varit.
Nu kommer allvarets vigtiga stund.
Ungdomens tid som en vårvind har farit,
Jollra han fått med hvar blomma i lund.
Nu nalkas åldern af omsorg och möda,
Vigen med andakt dertill eder själ!
Att för hvar annan här offras och blöda
Blifve er pligt, ert gemensamma väl!

Och utan Gud i ert hjerta och sinne
Är denna dag en förbannelsens dag.
Bättre då varit, att aldrig här inne
Hjertat har klappat af kärlekens slag.
Gånge då med er på vägen Hans engel,
Lede er tryggt mellan bråddjupen fram!
Gläds och var tröst, späda rosenestängel!
Väx och blif stark, du, dess stödjande stam!

Så bland de stämmor, som höjas för dagen,
Har jag ock vågat att blanda min röst.
Brudpar! den vigtiga stunden är slagen.
Herren förläne er styrka och tröst!
Jordiska sånger idag endast tona.
Brud! gör dig värdig i oskuldens skrud
En gång att bära den eviga krona,
Icke mer stoftets, men himmelens brud!
<b>Slänggungan.</b>

Allt uti verlden ju gunga vill,
Och derför har det ock kommit till.
Sefiren gungar uppå sin ros
Och flugan hyssas af hästens nos.
Metrefven gungar invid sitt flöte.
En fjäril vaggas i liljans sköte.
Och fogeln, väckt utaf solens sken,
Sin gungning tager på trädets gren.

Och ser man bort i det fjerran blå,
Hur böljor komma och böljor gå
I hvita slöjor och vindsnabbt lopp;
De alla gunga än ner, än opp.
På deras ryggar i bläddrig fragga
De stolta skeppen med master vagga.
Och sjelfva vimpeln i toppen röjd
Vill också gunga i luftens höjd.

Ack, skulle menskan då helt allen',
Som blott har undfått två klena ben,
Beständigt nödgas att stå och gå
Och sina knotor ej hvila få!
Dess dagar vore då allt för tunga.
Nej! också hon blifvit skapt att gunga
Och gunga mera än någon ann;
Ty hon behöfver det nog, min sann.

Och alltså låt oss då gunga om!
Kom, vackra flickor, till gungning, kom!
Jag gungar upp er till skogens bryn,
Till lärkans rike och aftonskyn.
Jag gungar eder, I raska tärnor,
Till månens rundel, till himlens stjernor.
Och vill ni komma än högre opp,
Ta'n då från gungan ett dugtigt hopp!

Den tid nog stundar, då I ej mer
Så här fån gunga än upp och ner
Och rida ranka på luftens våg.
Då I för gungning han ingen håg.
När Amor skjutit de gyllne pilar
Och vaggan går och klaveret hvilar,
Står gungan tom och har endast qvar
Ett bleknadt minne från forna dar.
	<b>Kärlekens snaror.</b>

Nej, jag vill ej bli kär!
Kärleken medför så många besvär.
	Än skall man gråta
	Ögonen våta;
	Än skall man slå
	Barmen helt blå;
	Sjunga duetter,
	Skrifva biljetter;
	Se uppåt mån',
	Måla på plån
	Herdar och kojor,
	Hjertan och bojor,
Gå se'n till fästmön och sucka: »se här!»...
Nej, jag vill ej bli kär! --

Hvad! Du vill ej bli kär?
Jo, du skall bli det, jag deruppå svär.
	Tänk blott på våren,
	När han i spåren
	Förer, som gud,
	Till dig en brud,
	Skön och ungdomlig,
	Mild och gudomlig
	Både i skick,
	Åtbörd och blick;
	Tro mig, din låga
	Blir ingen plåga.
Ljufvaste nöje oss kärleken bär...
Ja, du måste bli kär! --
Nej, jag vill ej bli kär!
Kärleken medför så många besvär.
	Ej får man sofva.
	Jemt skall man lofva
	Vara så kär
	Mot sin ma chère.
	Än skall man löpa
	Ut för att köpa
	Florshatt och sjal
	Till någon bal.
	Jemt skall man krusa.
	Ej får man snusa,
Nyttja tobak och hvad mera det är...
Nej, jag vill ej bli kär! --

Hvad! Du vill ej bli kär?
Jo, du skall bli det, jag deruppå svär!
	Tänk dig en tärna,
	Mild som en stjerna,
	Klar som ett ny
	Der upp i sky;
	Ros uppå kinden,
	Gång såsom vinden,
	Blick som kristall,
	Växt af en tall,
	Barm som en drifva,
	Hals som en skifva
Hvit alabaster, just som denna här...
Ja, du måste bli kär! --

Nej, jag vill ej bli kär!
Kärleken medför så många besvär.
	Än skall hon pussas,
	Än ut och skjutsas

[

r
	Uti en schäs
	Eller kalesch,
	Sitta i tuan,
	Se på Don Juan,
	Hela dess slägt
	Spisa konfekt.
	Så får hon tandvärk,
	Snufva och bröstverk
Och spanska flugor än här och än der...
Nej, jag vill ej bli kär! --

Hvad! Du vill ej bli kär?
Jo, du skall bli det, jag deruppå svär!
	Flickan har pengar,
	Kuskar och drängar,
	Hästar och hus,
	Stakar och ljus,
	Trädgård, som grönskar.
	Allt, hvad du önskar,
	Genast då fås,
	Till och med gås.
	Allt får du ega,
	Blott du vill säga
Ja till det, Amor utaf dig begär...
Ja, du måste bli kär! --

Nå, jag vill då bli kär!
Fastän ock kärleken medför besvär,
	Skall jag försöka
	Fästman att spöka,
	Höjd på min klack,
	Sucka:»ack, ack!»
	Våndas och ängslas,
	Slutligen fängslas.
	Ett jag dock ber,
	Förr'n jag mig ger:
	Att den der gåsen
	Jemte den såsen,
Som dertill hörer, nu genast, mon frère,
Utan förskingring man fram till mig bär.
<b>Till, en förlofvad ungkarl.</b>

Sjung och en kärlekens riksdag beramma
Uti ditt hjerta från denna minut!
Var, som en fenix, blott lågande flamma
Jemt i dig hviske de ordena: Njut!
Njut utaf våren!
Myrten i håren,
Blommor i spåren
Pryde din stig. --
Lägg cittran på armen,
Sätt ros uti barmen,
Se'n sucka: »För evigt jag tillhörer dig,
Du endaste utaf allt hvad jag känner
Och tänker och andas, bland fiender, vänner
Min själ och mitt hjerta,
Min fröjd och min smärta,
Min sol, ja den enda; nu mera jag ser,
Min engel, mitt allt, som jag evigt tillber!»

Det ges blott en källa, som törsten kan släcka,
Det ges blott ett varde, som lifvet kan väcka,
En balsam som helar,
En tid, då oss ingenting felar,
En fast allians med sin gyllene frid,
Och det är den tjusande kärlekens tid!

Då väger en glöm-mig-ej mer än en spira.
En kärleksbiljett från en älskande tärna
Är mer än en lysande fullmagt med stjerna,
Är mer än de band, som kring axeln sig vira,
Är mera än hästar och vagnar och gull.
Allt gäller mot kärlek ej mer än ett null.

Så slå då kring kärleken huldt dina armar!
Så ljufligt han varmar
Och lyser och lifvar, dig vingar beskär! --
Så snart du är kär,
Du lefver ej mera i södern, i norden,
På stofthöljda jorden;
Du lefver der uppe i himlarnes sfer.

Så älska och sjung med din tjusande flicka!
Vi rimmare, arma, Kastalien blott dricka;
Du dricker en himmel i kyssen, du får,
Och vid hennes kind har du blommande vår.
O! tänk ej på tiden och hvad han dig menar,
Än går han i traf och än åter han skenar.
Den tid, som du eger, begagna den rätt.
Med myrten bepryd den, med rosor den kransa,
Bevinga se'n foten och med honom dansa
Igenom din lifsrymd, som vårvinden lätt.
Dig följe den korade tärnan i lifvet,
Tills dödsengeln kommer, och flux <sp>mannavifvet</sp>
<footnote>Bilden är tagen från det bekanta spelet <sp>Mariage</sp>, hvilket på svenska benämnes <sp>Mannavif</sp>.
Är spräckt, midt i hvirfveln af er menuett.
<b>Hymen.</b>

Giftas,
Griftas,
Det är detsamma.
Kärlekens flamma
Slocknar i Hymens frostiga graf.
liosorna vissna.
Hissna
Måste jag rigtigt, när som det bär af
Bort för att fjällas,
Prellas,
Ställas för trohet att säljas till slaf.


Domna,
Somna,
Väckas af puffar,
Nypningar, knuffar,
Hotas om dagen med papgojors bett,
Sqvalpande såar,
Tråar,
Dun uppå kläderna, fläckar och fett,
Sparlakanslexor,
Hexor,
Slungade stryklod och eldröda spett.


Tvättas,
Glättas,
Bonas och fejas,
Vändas och drejas
Allt skall i huset från fotpall till säng.
Aldrig får luras;
Skuras
Skall då i kammarn i flygande fläng,
Stökas och pysslas,
Sysslas,
Ropas på piga, hjelphustru och dräng.


Löpa,
Köpa,
In uti huset
Soja i kruset,
Hvetmjöl i påsen, i byttorna smör.
Aldrig till nöjes
Röjes
Ringaste tack för de tjenster, man gör.
Än har ej prutats,
Mutats,
Än har det icke den vigt, som sig bör.


Moron
Går hon
Upp klockan fyra
Tvätt att bestyra,
Plocka en gås eller skålla en gris.
Qvällen så undras,
Dundras
Öfver den fattiga ölost i spis.
En gång i veckan
Flickan
Basas i köket för sturskhet med ris.


Maten,
Faten
Med sina rätter
Undan hon sätter.
Skåpnyckeln sjelf hon i kjolsäcken bär.
Magen må kurra,
Murra,
Fåfängt med olåt han gör sig besvär.
Dörren är läster.
Snäster
Står man der utanför, bultar och svär.


Kippa,
Trippa
Plär hon i qvällen
Kring med mamsellen
Att, som hon säger, få njuta af mån.
Hvar hon då vistas,
Ristas
Kanske i pannan en gång till mitt hån.
Mellertid akta,
Vakta
Måste jag huset för hemgång och rån.


Dallrar,
Skallrar
Gör jag om tänder,
Händer och länder,
När jag betänker det gräsliga hopp
Bums i kanalen!
Qvalen
Med sina störtvågor isa min kropp.
Trollet mig tager,
Drager,
Släpar till kullerstoln fram i galopp.

Svettas,
Kettas
Samman och svära
Boja att bära,
Lyda och tiga, -- se der konklusion
Derpå man pussas,
Skjussas
Ut till supéen för att få sin portion.
Skålarne prickas,
Drickas,
Tömmas på värdarnes proposition.

Svärfar
Erfar
Nu i sitt hjerta
Bittraste smärta;
Ty se, han dotter ifrån honom går.
Dock hvad som hugnar,
Lugnar,
Ä att en man utaf heder hon får,
Som icke slarfvar,
Tarfvar
Lån i diskonten på halfår och år.

Jemmer!
Klämmer
Bojan, allt medan
Brölloppet redan
Påstår, o tänk då på tidernas längd!
Vecka för vecka
Dricka
Kärlekens myrten med galla bemängd!
Hellre med snara
Fara
Långt utom tulln, att i galge bli hängd!
<b>Visan.</b>

När gossen ur barndomens dansande flockar
Med spelande ögon i famnen sig kastar
Af ynglingaålderns berusande stund,
När kärlekens dufva i lindarne lockar
Och nöjet på njutningens blombäddar rastar,
Pokalerna flyga från mund och till mund,
I kindernas rosor hvar fröjd ligger fången;
Då helsom hvar annan med lyran och sången:
	Ett hjertligt god dag!
	God dag! god dag!
        Ett hjertligt god dag!

Dock hastigt med tidens bevingade svanor
Vi tåga från hemmet att bostäder finna,
I vexlande engder vi leta oss plats:
Den ene på skönhetens skimrande banor,
En annan, der skatternas elddrakar brinna.
I etern är slutad den glada seglats.
Ej möta vi sedan på vandringen mången.
Så helsom hvar ann då med lyran och sången:
         Ett hjertligt Guds frid!
         Guds frid, Guds frid!
         Ett hjertligt Guds frid!

Bland jernhårda öden och skiftande strider
Vi fortgå på vägen i fröjd och bekymmer,
Pokalen, bekransad, ej mer vandrar kring.
Allt närmare afton och skymning det skrider,
Den jollrande kärleken famntagen rymmer,
Allt glesare kedjar sig vänskapens ring.
Då fattom pokalen för yttersta gången
Och helsom hvar annan vid lyran och sången:
	Ett hjertligt god natt!
	God natt, god natt!
	Ett hjertligt god natt!
     <b>De fyra åldrarne.</b>

Låt oss först vår barndom skåda!
Såsom Moses i en låda,
Simmande en fuktig färd,
Menskan kommer till vår verld.

Usel, hjelplös i sin blöja,
Knappt en hand förmår hon höja,
Och det första ljud, hon lär,
Endast gråt och klagan är.

Dock från välling och från klutar,
Nicht och svamp snart tiden slutar.
Barnet kryper, det kan stå,
Det kan lalla, det kan gå.

Det kan smaka, det kan lukta,
Det kan hoppas, det kan frukta,
Det kan säga far och mor,
Morfar, faster, syster, bror.

Det kan skilja kol från krita,
Stina Lisa ifrån Brita.
Det kan tugga med sin tand,
Det kan klappa med sin hand.

Det kan blommor åt sig plocka
Och på trogen gårdshund locka.
Ja, hvad det ej kunde förr,
Det kan läsa upp en dörr.
Bask nu vankas, fast ej ofta,
Under byx och under kofta.
Snabbt dock gråten flyr sin kos,
Som en daggtår på en ros.

Snart i barnet pojken röjes.
Pojken upp till yngling höjes.
Läsa, grubbla nu är tid.
O, far väl, du barndomsfrid!

Nu katkesen skall inpluggas.
Än örfilas det, än luggas.
Bråk och möda dagen lång,
Knappt en stund för lek och språng.

I sin fart ej tiden rastar,
Snart mot sjutton år det hastar,
Och kring hakan, fint och spädt,
Har ett fjun så sakta trädt.

Tyst! hvem står der uti dungen?
Hvem är väl den hjerteungen,
Huld som vårens första dag,
Skön som rosen i behag?

Bort med skinnbyx, pisk och pjexor!
Bort med grubbel, pust och lexor!
Stöfvel blank och byx af ull
Och ett benadt hår af gull!

Nu begynna, dar och nätter,
Ömma, smäktande biljetter.
Annat allt på jordens ring
Är för oss platt ingenting.
Hon den enda är af alla,
Som vi dyrka och åkalla.
Hvad hon älskar, älska vi.
Hvad hon afskyr, afsky vi.

Men en tid och än en annan,
Och ett sorgmoln breds kring pannan,
Tårar strömma; ty ej mer
Huldgudinnan mot oss ler.

I ett annat nät nu fången,
Hennes kärlek bort är gången.
Eder, löften, dem hon tömt,
Allt, ack, allt är gömdt och glömdt.

Nu man i förtviflan fattar
Fjädern och åt Febus skattar,
Gjuter ut sitt rimmeri
I en gråtmild elegi,

Lofvar att i böljan sluta
Eller sig för pannan skjuta
Eller ock att genast ta
Flykten till Amerika.

Intetdera af dock blifver;
Ty till freds man snart sig gifver,
Tager verlden, som hon är,
Och blir andra gången kär.

Fram till altaret man föres,
Fingret in i ringen köres,
Svarar ja! så hes och däst.
Nu man fästad är och läst.

Åt de husliga bekymmer
Man sin tid och möda rymmer,
Tidigt under oket böjs
Och med gröt och spicksill nöjs.

Dans och nöjen ger man böfveln,
Sålar sjelf den slitna stöfveln,
Petar varsamt länsman ut,
Att den gömma i en strut.

Huset ökes med familjen,
Vips, så har man der kodiljen
Barn och blomma i parti,
Ammor, gnäll och jemmerskri.

Mynt nu genast fram skall trollas,
Pojkarne i skolan hållas,
Flickorna uti pension
Att sig lära goda ton.

Nu det gäller friskt att prångla,
Handla, vandla, krångla, vångla,
Taga lån i riksdiskont
Och omsätta, hvad man lånt.

Men snart åldern, tung och kulen,
Gör vår dag så mörk och mulen.
Locken glesnar mer och mer,
Ögat skumt med möda ser.

Känslan domnar, ryggen krökes,
Kinden vissnar, plågan ökes.
Upp mot himmelen vi se,
Tröstfullt om förlossning be.
Och han kommer, skördeengeln,
Hugger af den torra stängeln.
Vänskap ömt en minnesskrift
Ristar på vår gömda grift.

Så är taflan utaf lifvet,
Så vårt lefnadsöde skrifvet:
Födas, växa, ta en mö,
Åldras, tyna bort och dö.

	<b>Barndomen.</b>

Mången har sjungit om barndomens dagar;
Jag vill ock blanda i kören min stämma.
Hvem mins ej vårens förtrollning ännu?
Lång är den tid, då vårt hjerta blott klagar,
Sorgernas tårströmmar fröjderna hämma.
Barndom, hvem lyckliggör själen? Jo, du.

Vaggan jag skådar, der lockiga barnet
Först sträckte armarne ut öfver verlden,
Först emot himmelens stjernor såg opp.
Lätt, som på vågen det gungande flarnet,
Var då på tidshafvet jollrande färden,
Drefs än ej fram mellan fruktan och hopp.

Än var det dröm blott i lefnadens sprittning,
Aning, må hända! Men undan vek dimman,
Sol kom på fästet af barndomens dag,
Tanken tog känslan allt mer i besittning,
Natten vek fjerran för ljusnande strimman.
Ack! men förbi var med drömmens behag.

Lyckliga ålder, o, dröj med ditt minne
Ännu i lång tid med solglans här inne,
Värm du mitt kalla, mitt isnande blod!
Strö än en blomma af tjusning i lifvet!
Låt på dess ingång och utgång stå skrifvet:
Du blott det himmelska renast förstod.
<b>Tre backar lång<footnote>Till våra läsares underrättelse i landsorterna må nämnas, att i hufvudstaden finnes en backe, som bär detta namn.</footnote>
eller menniskolifvet.</b>

Tre backar lång är din jordiska bana:
Ungdomens blanka och halkande kana,
Mandomens ojemna, grusfylda stig.
Nederst i knall'n, der åt slutet det lider,
Pustande, vacklande gubbåldren skrider,
Fast invid ledstången stödjande sig.

Högst på tre backarnes glänsande branter,
O, hvilka utsigter åt alla kanter!
Trädgårdar, parker och gator och hus,
Hagas förtrollning och Brunnsvikens bölja,
Kyrktorn, som kloten i molnena dölja,
Solstrålars dansar och vårflägtars sus!

Och se'n bredvid dig, till höger och venster,
Märk, hur förstulet ur månget ett fenster
Blickar en tärna på dig, der du står,
Rodnar och lyfter så tyst på gardinen,
Ser på den blommande, leende minen,
Ser på ditt långa, ditt böljande hår.

Men du skall utför. Det får icke hjelpa.
Akta dig endast på hufvu't att stjelpa!
Sträfva nu måste du varsamt och väl.
Svärdet, vändt nedåt, lätt halkar ur slidan.
Skynda dig, skynda dig, undan åt sidan!
Annars dig åkarens schäs kör i hjel.
Hvad står det skrifvet i guld der på dörren?
Pengar i dag, men för intet i moren.
Mandomens ålder, en lärdom för dig!
Hur du ock mödas din lycka att hinna,
Hur du ock sträfvar att sällheten finna,
Morgonen bär samma plåga med sig.

Men se, du nalkas mot slutet af backen,
Matt är din sena och utnött är klaoken.
Märk, huru inskränkt din synkrets nu är.
Mellan de högresta husenas vimmel
Knappast du skådar en skymt af den himmel,
Hvilken nyss tjusade dina begär.

Ej hvarken sol eller måne här skina,
Kyliga pustar kring kinderna hvina,
Tårarne pressas ur ögonens grop.
Långsträckta stenhusen skuggbilder kasta.
Nu är du trött och du önskar att rasta,
Lemmarne falla som solfjädrar hop.

Läsare! enkel min liknelse varit;
Men, om du utför en backe har farit,
Säkert min teckning ditt hjerta förstår.
Öfverst är utsigten vidsträckt och härlig,
Nederst tvärt stupande, hemsk och förfärlig.
Kör endast varsamt, och lyckligt det går.
<b>Landt- och stadslifvet.</b>

Jag var en femtonårig flicka
Och viste inga andra rosor af
Än dem, som vårens rikdom åt mig gaf.
Nu känner jag till punkt och pricka
De blomster, hattstofferarn sälja plär,
Af papper, siden eller gazer;
Och, när det ut på gatan bär,
Ett dussin sådana plymager
Min Josefiner-hatt beklär.

Naturens språk var förr min skala.
Fast tungan uppå bondska något bröt,
Dock allt upprigtigt från mitt hjerta flöt.
Nu af språkmästare att tala
Jag prydligt lärt och vet i en momang.
Om den off'cern charmant bör heta,
Om den artisten har talang,
Och att mitt eget namn, Margreta,
Bör nämnas Gretehen för sin klang.

Förr lin jag häcklade med mamma;
Nu häcklar jag min stackars nästa blott.
Förr, när utaf en karl en ros jag fått,
Som rosen blef jag röd uti det samma;
Nu jag mitt kindbens blyga rodnad tar
Utur min burk, ej från mitt hjerta.
Förr skalf jag, då jag såg en karl;
Nu tvärt emot jag trycks af smärta,
När ej ett tjog jag kring mig har.
På landet utan smak man dansar,
Man far, likt dumma lammen på en äng,
I polskorna än hit än dit i fläng;
Nu i kadrilj jag mig koransar
Med öppen gorge min moitié emot.
Som fogeln förr i bo jag qvittra'
Och kände i min enfald ingen enda not;
Nu på piano, harpa, cittra
Jag klinka kan med hand och fot.

Förr löpte jag i lintygsärmar
I vintrens kyla och dess hvirfvelsnö;
Nu kunde jag utaf en snöboll dö,
Mig knappast filfrasbrämet värmar,
Och intet plagg jag har till öfverlopps.
Förr Carsus och Moderus gjorde
Mitt hjerta hackadt som kalops
Nu ligger Walter Scott på borde'
Och ofvanpå min lilla mops.
<b>Till en packhus-inspektor.</b>

Mins du, bror, gymnasium
Och de sälla pilteåren,
Då i bröstet blott fans rum
För den fröjdbemängda våren?

Ögat fritt och alltid gladt,
Ros på läppen, ros på kinden,
Jemt, som skälmska vestanvinden,
Allting stäldt på lek och spratt.

Mins du kyrkgålns höga gräs,
Der man lustigt gick att tumla,
Hur hvart grässtrå liksom mumla':
»Käre gosse, läs! ack, läs!»

Mins du, bror, gymnasium,
Alla pereat till hopa,
Du och andra kaxar ropa'?
Då var du min sann ej stum.

Se, så var vår ungdomstid.
Andra tider, andra seder:
Nu till packhuset man leder
Sina fjät i bråk och strid.

Samma lexa hvar minut,
Samma fysionomier,
Dito samma symfonier:
»Dra för hin, din varg! vet hut!»
Snart man sjelf vid dödens tull
Till det stora packhus hjelpes
Och på nederlaget stjelpes
Djupt, djupt ner i svartan mull.
<b>Korsvägen eller det opåräknade mötet.</b>

Jag stod vid Karlmark, hvarest fyra vägar
I kors sig skära. En åt slätten bär
Till Blåa Porten, der man godt sig plägar.
Den andra stryker Listonhill helt när.
En tredje fram till Rosendal sig svänger.
En fjerde rakt på fader Bellman tränger.

En rigtig korsväg, der, om nånsin, gastar
Och troll och spöken böra visa sig
För, nota bene, den, som ärligt fastar
Och strupen vaktar från förderfvets stig;
Så väl från abborn vid den Blåa Porten,
Som Davidsonska punschen, känd i orten.

Så var med mig. -- Re'n soln i nedergången
På Framnäs speglade sin afskedskyss.
Ej mer i skogen hördes fogelsången,
Blott här och der i löfven vindens vyss.
Hvar ros stod lutad på sin veka stängel,
Som, i begrundning stadd, en ljusets engel.


Doft hördes aftonklockan ifrån staden.
På poppelns krona daggens perla föll
Och öfvergöt med glans de dufna bladen.
På hafvets bölja solen spannet höll.
Der låg den mörkblå slätten lik en spegel
Och stilla såsom svanar alla segel.
Jag uppåt vandrade min stig helt sakta.
Än emot himlen vände sig min syn
De gyllne molnen hänryckt att betrakta,
Som spridda hvilade kring resterna bryn,
Än såg jag ned till böljans glimt i sunden,
Än på ett träd, en ensam ros i lunden.

Då efter mig ett prassel lät sig höra. 
Jag såg mig om: en mansfigur det var.
Nå, tänkte jag, ej slikt din gång må störa,
Han går till höger, du till venster drar.
Men nu han framsteg och sin helsning gjorde,
Och så, med blicken vind på mig, han sporde:


»Är detta Djurgåln?» -- Ja! -- »Än dessa vägar,
Som skära så i kors, hvart bära de?» --
Hvart helst man vill, och der man godt sig plägar,
Allt efter smak och egen böjelse. --
»Än byggna'n der, det lilla, gröna tjället?» --
Det Karlmarks är konditorns uppå stället --

»Hvems är den bysten?» -- Huru dum den stöfveln!
Jag mumlade. -- Hvad,vet ni intet det?
Den bysten der på höjden? -- Ta mig böfveln,
Jag detta vet,» så hostande han lät. --
Har ni ej nånsin hört om Bellman ordas?
Var aldrig ni bland antalet af smordas?

»Ha! är det Bellman, han, det stora snillet,
»Som hög och fullväxt framgick på en gång,
»Han den förnämsta, ypperste i gillet
»Bland drufrans skalder, så i spel som sång?» --
Visst är det han, min vän, och ingen annan.
Se blott på lagern der kring krönta pannan! --

»Ett undrar mig,» så fortfor han att tala,
»Hvad här är tomt; vi ingen menska se!
»Går ingen hit sin gärd att gladt betala
»Åt denna nordens störste sångare?
»En stod män reser upp, den ingen skattar.
»Är det på sådant sätt, man snillet fattar?»

Förlåt, ni tager miste, på min ära!
I Juli hvarje år man samlas här,
Att åt den store skald sin hyllning bära. --
I år man ej sig gjort dermed besvär.
Förr gåfvos fester utaf Brikollister;
Nu blott de ställas an af rabulister.

»Ni nämde Brikollist; hvad kan det vara
»För slag af planta, stenart eller djur?» --
Jag tänkte för mig sjelf: skall mer jag svara
En frågare af dylik jönsnatur? --
Så vet då, att en Brikollist, min herre,
Af plantor är, vid Gud, ej bland de smärre.

Som rankan, stäld i solens öppna strålar,
Han står i glädjens dager, skön och klar,
På sina kinder qväll och morgon målar
Och kallar Bacchus, vinets gud, sin far.
Som daggen lifvar blommans dufna knoppar,
Så muntra honom drufvans friska droppar.

Vet, han der uppe, som bland löfven sitter,
Stolt, lagerkransad, var ock Brikollist.
Än i Brikolleriet hans ande spritter,
Fast mången sångare se'n dess vi mist.
Af alla dem, vi sakna mest i ringen,
Var likväl en. Hans like skådar ingen.

Med Raab benämnd, en jovialisk ture,
Han Bellman sjöng i tjusande behag.
Om än han lefde, ni visst genast skure
En krans åt honom af det skönsta slag.
Så outtröttlig i sin sång, den rika,
Han var, som presten Nyman att predika.

Med sann mimik förband han glada sången:
Än var han Movitz, än en Ulla huld,
Än Dunderbom i åtbörder och gången,
Än brodern Löfberg, känd för stryk och skuld,
Än Södertelge han på fyra stälde
Och på en gång båd' grymtade och gnälde.

Och länge, länge skall hans hugkomst firas
Af vänskapen, och kring hans kära grift
En majfrisk krans af saknan's händer viras
Och sorgens tårar fukta runans skrift.
»Var han er vän?» så afbröt vandringsmannen. --
Om han det var? Visst var han det, för fannen! --

»Se'n ni mig lärt en Brikollist begripa,
»Säg äfven väl, hvad är en rabulist?
»Jag derpå är så klok, som vattnets vipa
»På orsaken till dimma, storm och mist.
»Säg, kommer rabulist af Raab i tiden?» --
Det var då hin till karl att vara vriden.

En rabulist det är en mörksens slända,
Som ej kan trifvas i Guds klara dag,
Som hvarje qväll mot rutor vill sig vända
Och dem slå sönder med sin vinges slag.
En rabulist är den, som far och surrar
Och hvisslar hela natten om och hurrar.

Han svarade: »Då är det otyg bara,
Ej söner utaf Raab, som jag förstår.» --
Låt, herre, denna sak å sido fara,
Man ej så högt om dylikt snacka får.
Men nog härom! Ej rosa vi, ej klandra.
Kom, låt oss upp till vännen Karlmark vandra.
Jag såg mig om; men karlen var försvunnen.
Jag häpen stod, mitt hufvud gick omkring.
På vesterns sky var solens glöd förbrunnen,
I öster glänste stjernors silfverring.
En ensam fjäril vilse flög bland träden.
I gräset stämde syrsan sina qväden.


Och när och fjerran nattens tystnad rådde,
Ett ensligt ljus tvärs öfver skogen brann.
Den öppna planen snart jag åter nådde
Och Karlmarks trappa uti blinken hann.
Der vid ett glas jag satte mig att hvila.
I löfven hördes flägtar stundom ila.


Och mer och mer det dunklades på fästet.
Gent öfver viken månen hufvu't stack.
Än hördes fogelns gälla pip i nästet,
Än tossans tunga hopp, än ankans snack.
Nu blef det tyst, så tyst, att grant mitt öra
Förmått att stegen af en ljusalf höra.


Då klang en ton från bysten, underbarlig.
Högt spratt jag till af häpnad och af fröjd.
Den glädtig var; men också djupt allvarlig,
Som om han sprungit fram ur ljusets höjd.
En eldröd blixt for genom himlarunden
Och trädens kronor skakades i lunden.


Först anslag, löpningar till melodier,
Så harmoni med fullaste musik.
Ur Bellman togos stundens fantasier,
Han, olik alla, endast sjelf sig lik.
Nu en ackord slogs an, ur hjertat gången,
Och så i midnattstimmen lydde sången:
                       Melodi: <i>Blåsen nu alla.</i>

            »Midnatten stundat
            Och qvällsranden blundat
            I sin sky.
            Himlen redan rundat
            Det tända ny.
            Fram ur sin slöja
            Sin blick ses det höja
                 Öfver sjö,
            Fagert såsom Fröja
                 På Pafos ö.
            Dyrbar är denna stund.
            Utur det flydda grund
Minnet uppstiger och bjuder med vänskap i förbund
            Dröja vid de forna dar
                 Än qvar.»

            »Barndom, du fria,
            Du glada och blida,
            Oskuldatid!
            Kom att hos mig bida
            Bland lam och kid!
            Elfvor och neckar
            Och rinnande bäckar
               I hvar dal,
            Mellan gröna häckar
               Och pil och al!
            Hyddan jag skådar än,
            Der rann min barndom hän,
Sorgfri och lycklig bland blommor och markens höga trän,
            Under trastars muntra slag
                Hvar dag.»

            »Glädjen med våren
            Nu följde i spåren
            Hvart jag gick
            Krans mig gafs i håren,
            Eld i min blick.
            Sången mig fatta',
            Jag började skatta
                Högt dess magt,
            Gaf åt det ytligt platta
                 Min själs förakt.
            Bellman nu blef mitt allt,
            Han var af äkta halt.
Drufvan, och flickan och lyran hop med satirens salt,
            Gaf åt hjerta, nerv och blod
                 Friskt mod.»

            »Orfeus lika,
            För fattiga rika,
            Fä och folk
            Sjöng jag nu tillika
            Som Bacchi tolk.
            Flickan hon myste
            Och ynglingen fnyste
                Utaf skratt,
            Men hernhutarn ryste
                Och tog sin hatt.
            Uff, hvilken gudlöshet
            Sjunga om okyskhet,
Dryckjom och annat, som, hvar en utaf oss alla vet,
            Rakt till afgrund, stygg och led,
                Bär ned!»

            »Snart dock min lefnad,
            Dess glädje och trefnad
                Slöts med hast.
            Ändad var dess väfnad,
            Min lifstråd brast.
            Natten mig täckte
            Och smärtorna bräckte
                Hjertats kraft.
            Döden åt mig räckte
            Sin bittra saft.
           Modigt jag drack den ut.
           Nu är med plågan slut.
Ej mera bunden vid stoftet en flygtig lifsminut,
           Högre verldars ljusa sfer
                Mig bär.»

»Ha, det är <sp>Raab</sp>! -- hans väl bekanta stämma!»
Jag ropade, utom mig utaf fröjd.
Ej längre jag förmådde tåren hämma.
Nu föll ett stjernskott ned från fästets höjd.
Hvad ser jag vid dess glimmer? Just den samma,
Som nyss på vägen med mig gick att glamma.

Jag sträckte famnen ut att till mig rycka
Det dyra föremålet för min syn;
Men tomma luften blott jag gick att trycka,
En flygtig dunstgestalt vid himlens bryn,
Som utaf månens sken sitt färgspel lånar,
Till dess han åter sjunker ner och blånar.

Och länge drömmande jag gick i natten,
Då hanens morgonsång klang öfver skog.
Från öster spreds uppå de lugna vatten
Ett gyllne sken, som ytan öfverdrog.
Steglitsan vaknade i lindens krona
Och öfver fälten hördes lärkan tona.

Och mer och mer föll skuggan ner till marken,
Och rosen återfick sin purpurfärg.
Den friska vestan lekte om i parken
Och strålande af eld stod hvarje berg.
Ur mossan kröpo humla, bi och fluga
Att af den fallna honingsdaggen suga.

Och solen rann vid tusen foglaröster
Så klar upp öfver skogens gröna krans.
Helt purpurstänkt var himmelen i öster,
Och blå och djup mot vester i sin glans.
Men midt emellan låg än qvar se’n natten
En flygtig sky, lik genomskinligt vatten.

»Ha! var det den, hvarpå den ädles skugga
For åter upp i nattens svala vind!»
Så tänkte jag och kände tårar dugga
Ifrån mitt öga ned uppå min kind.
»Han är då flyktad, evigt hädangången!
Dock än han lefva skall i minnessången.»

<b>Festen på Drottningholm</b>
<i>den 30 Augasti 1829.</i>


1.

DITRESAN.

På den raska Josefina
Flög en flock om förmidda’n
Från den tomma, öde sta’n,
Från dess qvalm och riksdagspina,
Att bland rosor, gräs och blan
Uppå Loföns täcka stränder
Njuta få den vackra da’n,
Taga afsked utaf Pan,
Floras och Dianas länder,
Sist från kulle och altan
Upp till himlahvalfvet flyga
Med raketerna i park,
För att sedan sakta smyga
Åter ned till samma mark.

På Upsalas lärdomsbåt
Följdes borgerskapet åt,
Allt som egde lif och lunga,
Hela ståndet i en klunga.
Utaf knappar hvilken ståt,
Som mot solens guldknapp blänka
Och sin prakt i böljan sänka!
Mälarns björkar i gevär!
Sveriges riksstånd nalkas der.
Först när Riddarholmen slagit
Tre på eftermiddans stund,
Se’n min söndags-kål jag tagit
Ur en tennskål blank och rund,
På <sp>Föreningen</sp> till samma
Mål jag skyndade också.
Hela Mälarn tycktes glamma
Bara fröjd i böljor små.
Uti perlors skum och glitter,
Tror jag, än Neptunus sitter
På en klippa och ser på.

Alla hjertan hördes klappa
Utaf glädje, lust och håg.
Bara farbror, moster, pappa,
Lilla du, kusin och måg
Lallades; ty här man tyckte,
Allt var slägt på denna dag.
Känd och okänd handen tryckte
På hvar ann med gladt behag.

Tänk ändå, hvad kungen eger
Välde öfver våg och vind!
»Vare vackert» blott han säger,
Genast rodnar österns kind.
Dagen kastar bort sin slöja
Och med solens klot i hand
Ber han hvarje molnfläck dröja
Nedom horisontens rand.

Ängslan, stupa kullerbytta
Och dig dölj i Mälarns skum!
Jag vill i min himmel flytta,
I min verlds Elysium;
Bland Najader tumla, drömma
Och all hjertats ve förglömma,
Till och med, att jag är dum.
Men mitt granskap mig erinrar,
Att jag än i verlden är.
Knuffar, puffar när och fjär.
En den andra vägen hindrar,
En del ler, en annan svär.
O! hur raskt det framåt bär!
Kring om hjulen vattnet ljungar,
Båten lätt på vågen gungar
Som en blomsterkrans.  Ur den
Tärnor sina hufvu’n sticka
Och så gladt omkring sig blicka.
O! jag mins den synen än!

Tobakspipan redan tändes,
Hatten sättes på tre qvart.
Kikaren mot stranden vändes,
Vågen hvälfves i sin fart.
Se på Hessingen! det stiger
Grönklädt ur sin lugna fjärd.
Se på Ekensberg! det niger
Uppå berget åt vår färd.
Under loppet holmar flyga
Snabbt förbi, i vågen smyga
Sina lätta bilders verld.

Sjelf kaptenen upp vill bränna
Ena benet, blott det går
Och att båten rätt må känna,
Hvilken fest, som förestår.
Hej! hur friskt ändock på vågen!
Huj! den sången der i tågen
Och det forsandet kring köl,
Som ej väntan tål och söl!
Stackars Gefion, som trampar
Mödans stig, det arma föl!
Annat dessa ångbåts-kampar,
Som på modet blifvit nu!
Men de äta ock som sju.

Dock från idealer åter
Tanken slutligt stiger ner,
När ett glas mot ögat ler
Och buteljen står och gråter,
Bugar och mig dricka ber.
Klang utur champagne-kruset!
Klang för hela kungahuset
Och allt täckt, mitt öga ser!

Men hvad nalkas?  Lofö stränder
Skjuta fram i löfvad skrud.
Tjenare, du Mälarns brud,
Låt mig kyssa dina händer!
Låt mig i din gröna hamn
Sjunga, klinga gladt ditt namn!
Tänk, hur putsad lär ej vara
Hon, på Floras blomterrass,
Gumman med sin ungdomsskara,
Denna dag -- bevars, bevars!
Negligéen förträffligt lyckad,
Kjorteln stärkt, med gåtor smyckad,
Prålar i sin sidensars.

Står ej der i höga borgen
Josefina och ser ner
På den granna blomsterkorgen,
Som mot stranden sig beger?
Båtsmän, låt saluten ljunga,
Blixtra, dundra knall på knall!
Och må eko sedan sjunga
Tusendubbladt återskall.

O, hvad vimmel uppå stranden
Och hvad sidenskor i sanden!
O, hvad plymer högt i sky!
O, hvad fjäsk och hufvudbry!
O, hvad ögon af demanter,
Blixtrande från alla kanter!
Och hvad gungande på bron
Utaf vagnar och kareter!
Hela Stockholms goda ton
Med sitt prål och härligheter!
I ett hopp jag är på strand!
Skönheter, sen här min hand!
Malin, Karin, Leonilda,
Lina, Julia och Hilda,
Varen helsade på land!
Hjertan glada, ögon milda
Denna ljufva högtid bilda
Till ett enda blomsterband.

Nu jag vill på gräset halka
Som en boll, än upp än ner,
Tumla om i lönnars svalka.
All min lusta lös jag ger.
Skynda glädje, spring på fyra,
Spring på sexton fötter kring!
Tro mig, det gör ingen ting,
Ingen stör dig, inga vakter,
Portbud, påbud och kontrakter.
Hoppa, dansa, sjung och spring!
Bind dig fritt en blomsterkrans
Och låt alla strängar tona
Hjertats glada melodi!
Snart är denna fröjd förbi.

Guld bör med juveler blandas.
Regnade det kröningsda’n
(Våt blef då den hela sta’n);
Guldets klarhet åter randas
Nu i dag i rågadt mått.
Himmelen bär kröningsblått,
Öfverst solens guldtron blänker.
Och om någon droppe stänker
Uppå kulle, dal och häll,
Blir det daggens blott i qväll.

Åter sig en ångbåt höjer.
<sp>Anund</sp> tagit har om bord
Mergeln af den svenska jord.
På den kungsväg, som han plöjer,
Tules bondestånd jag röjer.
Jullar, maken åt er fort!
Icke trängseln här föröken,
Eder lugna bostad söken
På en mer beqvämlig ort!

O, hvad ömma, glada möten
Åter träffas se’n i fjol!
Der en måne, der en sol,
Der en fosforist i kjol,
Der i pappersharnesk göten,
Der en tokig, der en vis,
Der en hängsjuk par caprice,
Lisor, Gretor, Magdalenor,
Med hårflätor, hufvudbenor.
»Nå god dag, min hjertans bror!
»Tack för sist, hur mår din tärna?» --
Åh jo men, bra som jag tror.
Hon till Smål’n i Juni for
Att sig lära smör att tjärna
Och förstå att mjölka kor. --
»Nå, när blir nu giftermålet?» --
Uti vår, omtrent April,
Om min svärfar bara vill
Stoppa det der satans hålet.» --
»Jag förstår -- diskontens hål.» --
Just precis.  Den saken tål
Ganska grundelig behandling. --
«Apropos! till annan blandning!
»Säg mig, hur mår syster din?
»Är hon ännu guvernantska
»Och moraler preglar in,
»Dito engelska och franska
»På then frökneskaran ganska? --
Jo, tills dato gör hon det.
Annars är hon tjock och fet, --
»Nå, hvad säger du om dagen?» --
O, den är förträffligt skön,
Hela skaran af behagen
Samlat sig på denna ön,
Och den skönsta bland dem alla
Uppe der i fönstret står.
Hela svenska hjertat slår
Vid dess anblick.  Sjelf de kalla
Nitti-åra gubbars snö
Smälter bort i bara tö. --
»Rätt du talat.  Låt oss ila
»Upp till denna lilla höjd
»Arm i arm, att söka hvila
»I den stilla qvällens fröjd!
»Solen kastar sina strålar
»Ned i vattnets öppna famn,
»Står med penselns udd och målar
»Hela kungahusets namn
»På hvar böljas lena krusning.
»Neckars och najaders här
»Under vassens sakta susning
»Dansa omkring berg och skär.
»Låt oss skådespelet njuta,
»Tills ur mörkrets dunkla verld
»Stjernan manar att oss sluta
«Intill nattens högtidsfärd.»
2.

MELLAN-AKT.


Vulkan stod och skodde
Furst Metternichs grålle
Och for som en stolle
I smedjan omkring.
Vid pustarne glodde
I sotiga frackar
Cykloper i ring.
På dörren då knackar
Med mjölkiga finger.
I klockan det ringer
Ping, pingeliping.

Man öppnar.  Då stiger
En dam in och niger
Så snutfager skön,
I slängkappa grön.
»I brist utaf lager,
»Förlåt, att jag tager
»Mig frihet förära
»En blomsterbukett
»Från Lofö och Haga!»
Nu artigt och nätt
Konvaljer, schersminer,
Tulpaner, jasminer,
Än hvita, än skära,
Ur förklä’t hon stjelper.
Vulkan börjar snusa,
Och buga och krusa
Med linkande fot.
Det alls intet hjelper,
Han nödgas att taga
Allt sammans emot.

Han stammar och hackar:
»Ödmjukast jag tackar
För så mycket grönt!
Af rosor hvad högar!
Blott liljor här snögar,
De lukta för skönt.
Men törs jag väl göra
En endaste fråga?
Hvem har jag den äran
Att buga mig för?
Månn’ Ceres med skäran
Och mjödhornets råga?
Månn’ högvisa Pallas?
Ursäkta, så illa
Jag ser i min villa,
Och här på mitt öra
Än mindre jag hör!» --

»Fru Flora jag kallas.
»Jag kommer från grönskan,
»Från rågskyl och vålm
»Uppå Drottningholm.
»Min vördsamma önskan
»I korthet är denna,
»Att herrn, som lär känna
»Allt konstigt och grant,
»Som lågan förlänar,
»Höggunstigt mig tjenar
»Och nätt och galant
»En högtid utsirar,
»Som Freda’n jag firar
»Vid Mälarens sjö.»
»I susade lundar
»Den festen då stundar
»På blommade ö,
»På Lofön jag menar.
»Hvar krona jag rundar,
»Hvart löfblad jag renar.
»På klippor och stenar
»Jag blomqvastar hopar.
»Hvar gångstig jag sopar,
»Och putsa jag låter
»Hvar ros i det gröna.
»Men ett står dock åter
»Att festen försköna.
»Der väplingen grönskar
»Bland doftade tjäll,
»Ett tempel jag önskar,
»Som glimmar och prålar
»Med eldröda strålar,
»Dessutom en skock
»Av stjernor, som blänka
»Och gulddroppar stänka,
»Derjemte en flock
»Raketer, som dåna
»Ooh göra sin schock
»På sol och på måna.
»När allting är njutet,
»Jag önskar på slutet
»En dundrande smäll.» --

»Åh, det skall bli roligt!
Oändeligt gerna
Till nöjes jag är,
Ehuru otroligt
Jag har i min hjerna
Att tänka och göra.
Se här, hvilken röra
Beställningar bara!
Allt färdigt skall vara
På fläck och minut.
Två öron åt Midas
I dag skola smidas,
Åt Mars fyra spjut.
Åt Särimnes tryne
En guldring skall vridas
Och dito åt Fryne.
Trumpeten den der,
Som spruckit i ändan,
Är ryktets.  Den sländan
Är ödets, och skall
Beslås med metall.
Pokalen den här
För Rothschild, baronen,
Den kungapatronen,
Skall smältas till klump.
Se här, denna stump!
Napoleons värja,
Jag skall den besvärja
Med mitt trolleri
En barnskallra bli.
Åt Venus, min maka,
Skall göras en raka
Och dito en sax.
Här portnyckelns ax
Gått sönder för påfven.
Jag gifvit den lofven
Att laga det strax.
Emellertid äran
Jag vördsamt skall hafva
Er bön och begäran
Hörsamma, och väga
Upp svafvel och krut.
Cykloper, ut, ut!
Att spån åt mig skafva!
Till verket nu genast!
Om Torsdag jag senast
I ordning har allt,
Hvad Flora befalt.» --

Nu vaskas och blötes
Och bultas och stötes.
Nu proppas och stoppas
Patronerna fulla.
Krutfjerdingar rulla.
Nu solar man hänger
På korslagda stänger.
Bengaliska ljusen
I ordning man stackar.
Raketer mång’ tusen
I kistor man packar,
Och stjernor och månar
Och allt, hvad som dånar
Och tindrar och glindrar
Och hväser och fräser,
Man samlar i hop.
Ej ölet i stop
Af smederna sparas.
Af natt blifver dag,
Och slag uppå slag
Af eko besvaras
Med klang uti skog.
Att allt må bli färdigt
Och högtiden värdigt,
Man äflas ej nog.
3.

FYRVERKERIET.


Tyst, nu börjas härligheten!
Genast glasögon uppå,
Näsan mot det mörka blå,
En pris snus i skyndsamheten,
Föttren höjda uppå tå.
Svett och ängslan, sakta böjning,
Trängsel, skuffning och musik,
Klämda refben, stoj och skrik,
Åter en minuts fördröjning,
Nysning, skratt och mosaik.

Hvem är det, som sakta trippar
Der på spända linan opp?
Tänk, om uti mark det vippar!
Då farväl med alla hopp!
Brännaren i handen fräser,
Nyckeln, hvarmed upp man läser
Dörrn till eldens element.
Redan står hon uppå glänt.
Nu hon öppnas.  Ratsch! då rusa
Tusen lif på en gång ut.
Hvilket brakande och tjut!
Hela luften höres brusa.
Himlahvalfvet, nyss så dödt,
Prickadt står i rosenrödt.
Tungor utaf eld få träden,
Och till Gullinbustar säden
Byts.  På vattnets spegelplan
Vaknar Öge med sin Ran.
Syrsan åter sina qväden
Börjar i det tysta gräs.
Skogsfrun på sitt gröna näs,
Nyss med Walter Scott i handen
Somnad under långsam nick,
Vaknar och kan se vid branden
I sin bok den minsta prick.
Uti Lofö sakristia
Hörs det spöka, hörs det skria.
Alla skogens hemska troll
Tro, att det är Par Bricole
Som är ute nu och rustar
Och med dubbning sig förlustar.
Sjöråt med sitt vattensåll
Tumlar om i djupets riken,
Dyker åter upp nyfiken.
Moster kråka från sin gren,
Kusin skata från sin sten
Frispektaklet äfven skåda.
Åt hvar ann de nicka båda
Under kraxande och skratt.
Uppå stigen går en katt;
Men vid smällen, liksom galen,
Flyr han in i källarsvalen
Öfver skopa, så och tratt.
Hästarne med hofven skrapa.
Uti vassen gäddor gapa
Efter sväljfisk.  Ur en klut
Vecklar sig en hundvalp ut.
I kanalen svanen räcker
Halsen upp och ser sig kring,
Slår i böljorna en ring
Och sin färd åt slottet sträcker.
Af raketer hvilken längd,
Som i höjd sig ormlikt kröka!
Utaf stjernor hvilken mängd,
Som den granna ståten öka!
Likt den fest, midsommarda’n
Skuldfri glädje enkelt firar,
Kransar och festoner virar
Och ifrån den gröna plan
Upp i blåa luften kastar
Högar utaf blomsterqvastar;
Så af eld en rosenkrans
Gör i rymden der sin dans.
Af raketers blombuketter
Här en knippa flyger opp
Och i stjernsystem sig sätter
Under himlahvalfvets topp.

Men vänta, men vänta!
Cykloper nu komma
I dansande ringar.
Der Steropes<footnote>Cykloper.</footnote> svingar
En flammande blomma.
Med flåsande tvingar
Pyracmon<footnote>Cykloper.</footnote> ur barmen
Båd’ ormar och drakar.
Här Brontes<footnote>Cykloper.</footnote> ur armen
Kometer blott skakar.
Ja, sjelf Polyfem<footnote>Cykloper.</footnote>,
Med förskinn och rem
Om kullriga magen,
En glob tar i kragen
Och kastar den opp
På skyfästets topp.
Han smattrar och strimmar
Och knattrar och glimmar.
Vulkan i kapotten
Med luftsprång så viga
Nu dansar gavotten
Och spelar på giga.
I höjden han slungar
En Fenix af lågor,
Och himmelen ljungar,
Och Mälarens vågor
I purpur sig måla,
Och lundarne pråla
Med stjernor och solar.
Grässoffor och stolar,
Tapeter och sängar
Och kullar och ängar
Af flammor förgyllas,
Och stränderna fyllas
Med jublande rop.

I glittrande ränder
Nu templet sig tänder.
Neptunus berusas
Och Flora förtjusas,
Och högt upp i gran
Står Bacchus med Pan
Och skrattar och klappar
Och punschglaset tappar.
Diana, som nog
Vandrat om uti skog,
Nu stadnar bland tallar
Och undrar och lyss.
Med vinden, som svallar,
Hon sänder en kyss.
Sjelf tiggarn sin krycka
Glad sätter i pant,
Att bägarn få trycka
Till läppen och smycka
Med tårar så grant
Sitt öga och önska
Af himmelens hand
Vår fosterjords lycka,
Att friden må grönska
Kring vatten och land.



4.

HEMRESAN.


Hat, som kärlek, är hos qvinnan
Utan hof och mått.  Gudinnan
Venus länge i sitt bröst
Agg mot borgarståndet burit
Och vid Stygens bölja svurit
Hämd att taga denna höst.
Orsaken var lätt att finna.
Af gårdfarihandelen,
Såsom ifrig skyddarinna,
Var hon synnerligen vän.
Till det mesta genom den
Gazer, musseliner, tyller,
Allt hvad skönheten förgyller,
Hon sin prydnad hemta fick.
Detta icke undangick
Värda ståndet, och i ljuset
Bragtes genast en motion,
Som förutan all pardon
Bjöd att trampa ned i gruset
Allt slags lurendrejarkram,
Som ur påsarne kom fram.

Strax i barmens snö hon häller
Ett stop äkta Eau de Luce,
Sminkar med en ros sin hys
Liljor, purpurmanteln fäller
Och till Neptun färden ställer.
Gubben på en klippa satt
Och vid stjernors sken tog fatt
Nattflyn, som till mörka vågen
Under surrning styrde tågen.
Fram sitt ärende hon bar,
Grät de allra skönsta tårar
Uppå kindens rosenvårar.
»Vet,» hon lade till, »jag har
»Bland de norra spinnhushjonen
»En, som värdig är att tronen
»Med dig dela.  Denna skatt
»Blifve din, om du i natt
»Tager borgerskapet fatt
»Och dem flux i djupet sänker.
»Af dess fruar en del lär
»Hemåt landsvägen sig ämna;
»Må på dem du äfven hämna
»Denna oförrätt, jag bär.»
Neptun Venus handen räckte,
Kramade sitt våta skägg,
Gaffeln slog mot klippans vägg,
Så att slaget klippan bräckte,
Och svor till, att vattnets hvalf
Uti djupsta grunder skalf:
»Det skall ske.  Uppå min ära
»Skall jag borgarståndet lära
»Ha respekt för skönheten.
»Tummen upp derpå, min vän!»
Detta fader Bacchus hörde,
Der på Hessingen han satt
I en galonerad hatt
Och sin varma toddy rörde.
Upp från länstolen han spratt.
»Ej det hända skall», han sade,
»Alltid Bacchus aktning hade
»För det svenska borgarstånd.
»Genom det i nord man lade
»Till min drufva första fond.»

Strax han hundrade buteljer
Utaf gula lacket väljer,
Af madera trettitvå,
Sexton af champagne.  Derpå
I en julle ut han sätter,
Ror och hinner innan kort
Öfver vattnets blanka slätter
Till Neptuni våta slott.
Nyss sqvadroner hundrafyra
Order fått att sitta opp
Och mot Loföns flottbro styra,
Att i väta och i syra
Dränka allt från tå till topp.
Lika många resenärer
Emot Traneberg man såg
Ställa an sitt sköflingståg,
Der en flottbro äfven bärer
Vandrarn öfver Mälarns våg.
Rakt upp till Neptuni klyfta
Bacchus styrde nu sin båt,
Började på korgen lyfta,
Ropade:	»Hitåt, hitåt,
»Bror Neptun! Vid denna festen,
»Som vi fira här i dag,
»Jag är värden, du är gästen.
»Remmaren i handen tag!»
Neptun var ej sen att tömma
Remmaren; men hur han drack,
Nickade och hviska’: »tack!»
Började han nästan glömma
Löftet, han åt Venus gett.
Då ett gny man hör med ett
Öfver lugna vattnet höjas.
Tvenne ångbåtsfartyg röjas.
Neptun hoppar från sin brant:
»Kors för tusan! det var sant,
»Jag skall folk i böljan sänka,
»Hela borgarståndet dränka.» --
Som på äng en folkilsk tjur,
Under våta perlors skur
Fram mot båtarne han hastar,
Höga böljor för sig kastar.
Men, ack! gubben blifvit knäckt.
Han tar miste, gaffeln sträcker
Emot -- <sp>Anund</sp>, bogen bräcker.
Bondeståndet helt förskräckt
Upp från sina säten rusar.
Bålen tumlar, punschen frusar,
Flaskor springa uti kras.
Talemannen med sitt glas
Stupar öfver bord och bänkar.
Stekar stjelpa om i skänkar.
Saltkar, ostar, fat med rom,
Allt af stöten hvälfves om.
Frälst var borgarskapets skara.
Ur en ögonskenlig fara.
Bacchus skrattade och log
Och sin färd åt Lofö tog.

Mellertid, hvad stoj och jemmer
Uppå Loföns långa bro!
Knappt en dödlig det kan tro,
En den andra våldsamt klämmer,
Böljan brusar öfver sko
Genom lädret in i strumpa.
En del vadar, andra skumpa,
En del tumlar i sitt fall,
Vagnar knaka, schäsar stjelpa.
Rop man hör och återskall:
»Kom att hjelpa, kom att hjelpa!
»Aj, vi drunkna!  Böljan re’n
»Griper oss om lår och ben!»

Bacchus hörde jemmerropet,
Der i båt han satt med stopet.
Flux han skyndade i land,
Tog i händerna en brand,
Tunnor utaf tjära tände.
Nu hvar en den andra kände.
Tystadt blef det hemska skri,
Vattunöden var förbi.
Ledd af skenets klara strålar,
Öfver bjelkar, bräder, pålar
Skaran föres in i skog,
Frälst från vattnets vreda bölja.
Droppar torra dammet hölja.
Bacchus nu till baka drog
Att på Hessingen sig skölja
Med ett halfqvarter Lunel,
Låta på det samma följa
En bit magert refbenspjell.

Stjernan brann på blomsterkullen,
Sken på vattnets silfvergolf,
Klockan slog i tornet tolf,
Och jag stod vid Kungsholms tullen.
Skönt var högtidens behag,
Fröjd han gaf åt tusen hjertan,
Sjelf den tunga, trumpna smärtan
Gladde sig åt denna dag.

<b>Parallel mellan prestlifvet i hufvudstaden
och på landet.</b>

Åt landsbygden dig sök,
Dess sädesfält och ängar
Och rika örtesängar
Med skafferi och kök!
Gör endast ett försök
På alla dess delicer
Af sparris och rädiser
Och selleri och lök!
Och, tro mitt ord,
Du blomstrar opp,
Som i vår nord
En rosenknopp,
Blir rund och fet kring hakan
Och vördig om din kropp.

Der icke, såsom här,
Likt sill man sammanpackas
Och på hvar annan stackas,
När till kalas det bär.
Med hatten under arm
Man slipper der sig pina
Och som en solvarg grina,
Koftanad, däst och varm.
Nej! der du står
På gröna fält,
Och himlen slår
Kring dig sitt tält,
Rikt stjernbeströdt och härligt.
Der mår du gladt och sällt.

Der jagas man ej opp,
Likt haren utaf hunden,
Ur gyllne morgonblunden
Utaf gesällers tropp,
Af pigor från Rörstrand
Och drängar, som ska’ flytta
Och stå med labbar knytta
Och prestbesked i hand.
Nej! der man gör
Piano allt,
Så husförhör
Som korf och palt,
Och sin komet begagnar
Förutan bråk och ralt.

Då här i Stockholms stad
Med kortena i näfven
Man sitter däst och däfven
Liksom uti ett bad,
Och ej får vandra hem,
Förr’n klockan tu har slagit
Och sin souper man tagit
Med tillbehör och kläm;
På landets bygd,
När soln gått ned,
Man har den dygd
Att följa med
Och, såsom hon i vester,
Gå till sin hvilas fred.

Och vidare, min bror,
Här nötes ej blott tiden,
Men näsdukar af siden
Och handskar af kastor. 
Ja, neka ho som kan,
För dekateradt
Går årli’n på ett bräde
Mer, än en årslön hann.
På landets slätt
Man icke vet
Af etikett.
Som bygdens get
Man går der ogenerad,
Långskäggig, trind och fet.

Och tänk, af tal hvad mängd
Man nödgas här att hålla,
Från dem, till döds sig skålla,
Till den, som varder hängd!
Ej någon utkörsdräng
Kan läggas i sin kista
Och bäras till sitt sista
Förutan dylikt fläng.
På landet visst
Man äfven må
(Hjelp, Herre Krist!)
Försöka på
Att tal vid grafvar hålla;
Men sällan blir det då.

Och här, hur skall man ej
För alla dörrar ligga
Och för sin påskbok tigga
Och ofta nog få nej!
»Nej, gå till grann’, min vän,»
Så mången gång det heter,
»Hans pung är mera feter,
»Gack dit och känn på den!» --
På landet har
Man allt bestämdt.
För en och hvar
På prick är nämdt,
Hvad som en prestman tarfvar
Att lefva godt och jemnt.

På landet ej i sus
Den dyra dag bortklunkas.
Ej der man hörer glunkas
Om några kaffehus,
Som af polisens fot
I löndom tolereras,
Att lustan må kureras
Uti sin merg och rot.
Om ett, tu, tre
Med någon tös
Det går på sne’;
Ej blir hon lös,
Förr’n hon till kyrkan pliktat
Som flygtig och skabrös.

Här uti hufvudsta’n,
För att med tiden trafva,
Man Aftonblad skall hafva
Och hundra andra blan.
Och, fast man håller dem,
De snäsor ändock ösa,
Prenumeranten klösa
I hvarje enda lem.
På landets bygd
Tyst undandöljd
Bland trädens skygd,
Af blommor höljd,
Man endast utaf myggen
Blir stucken och förföljd.

Hvad blir vårt resultat,
Det yttersta beslutet,
Se’n Stockholm nog man njutit
I dryckjom och i mat?
Jo, man gör pinan kort,
Och från de trånga gränder
Man näsan evigt vänder
Och flyr till landet bort.
Från allsköns bråk
Och klammeri
Och jägt och tråk
Man går der fri
Och åt den dårskap skrattar,
Som aldrig klok vill bli.
<b>Pastoral till en vän.</b>

Till Smålands trefna bygd du dig ifrån oss vänder,
Med vårens unga gud till vårens nejd du styr.
Vi ännu naglas fast vid dessa kulna stränder,
Der intet pastorat för ögats trängtan gryr,
Der ingen skinkas glans sin fröjd åt laget bringar,
Der ingen smålands-ost vid flaskan tar sin rang.
Vi önska dig allt godt, nu afskedsskålen klingar.
I bottnen tömmes den. Din skål, min bror, kling, klang!

Hvad ljuflighet för dig, från stadens qvalm och dimma
Att snart få andas in den blida vårens flägt,
Att i oskummad mjölk den hela dag få simma,
Se'n du etthundra tjog af färska hönsägg knäckt,
Att i din morgonrock med solglas pipan tända
Och uti gräsets bädd få rulla om en tur,
Att endast höra skräll af väfstol och af slända
Och slippa höra mer S:t Jakobs väktarlur!

I tofflor der du går, och ingen sten dem stöter,
Ej någon rännstens sqval förbrylla kan ditt lopp.
Der ingen åkare på vägarne du möter,
Som skenar öfver dig med hästen i galopp.
Der bonden fredligt far med ökena helt sakta.
Ej siskor uti bur du mer behöfver der;
I gryningen gack ut att skogens gud uppvakta,
Och hvarje löfrik qvist en sångarfogel bär.

Der ingen stursk gesäll skall på din husdörr knacka
Och fråga om besked, se'n han förlorat det.
Ej i din grannes hus skall tjut af katt och racka
Och papegojors skratt förfölja dina fjät.
I förstu'n din galosch skall trygg och stilla vara
Och käppen på sin spik få hänga uti fred,
Din nya svarta hatt ej frukta minsta fara
Och ingen hyrkuskvagn din kapprock stänka ned.

O, kosteliga tid, när äppelträden blomma
Och liljorna vid pingst i skönsta prydnad stå!
Ack! tänk, hvad kalfdans då i stora fat lär komma
Och tionde af höns och grisar ofvanpå!
Allt grönskar omkring dig.  På brickan skurna löken
Med rädisor och salt din ögonfägnad gör.
Spickskinkan tages fram vid första rop af göken,
Och vårens skälmske gud med blommor henne strör.

Tänk, när invid din port, af hvita dufvor dragen,
En maka ur sin schäs dig skyndar glad emot,
Lätt som den vestanflägt, som dansar Junidagen
På spegeln af din sjö, med en charitisk fot!
Tänk, när uti ditt knä du två, tre piltar gungar,
Blåögda, eldiga, med löjet ikring mund...
Månn' ibland alla dem, som nämnas jordens kungar,
En enda njuter så, som du, sin aftonstund?
	<b>Åkerspöket.</b>

	Schas! Schas!
	Hvad är här för regerande
	Och flaxande
	Och krånglande
	Bland bönorna
	Och ärterna?
Skator, kråkor, tättingar, hämplingar,
	Roflystna byke!
	Schas! schas!
	Varen beskedliga,
	Redliga,
	Fredliga
	Uti er handel
	Och vandel!
Kanaljer! I hören ej, hvad jag er säger... Välan,
	Kny den, som kan!


      Vänta! bara soln går opp,
      Skall ni nog få se min kropp,
      Skåda denna långa piska,
      Gjord af mormors gamla viska,
      Skåda i min högra hand
      Denna dödens grymma bössa,
      Skåda farfars ludna mössa
      Med tuppfjädrar, bjefs och band,
      Skåda hur mitt krås utvecklas
      Vid hvar pust från sjö och strand.
      Schas, kanaljer, ur mitt land!
      Akten er för Peter Niklas!


      Sefir! blås i skörten bak,
      Håll mig litet mer kapprak,
      Litet högre lyft min näsa!
      Nu är tid sin bön att läsa:
	   Dra för fanners!
	   Dra för fanners!
Skator,	tättingar, Sacre Dieu! notabiliteter och afgrundsfölje!
      Vet ni ej, att jag är satt
      Här att vakta dag och natt
	   Som gevald'ger?
	   Bort, kanaljer!
      Ryk och ränn till skogs med er,
      Annars skjuter jag er ner!


      Tror ni, det är narri blott?
      Tror ni ej, att jag har skott
	   Här i bössan,
	   Och i mössan
      Hufvud, vett och godt begrepp?
      Tror ni, jag är blott en käpp
      Med narrkåpa på sin skullra?
      Tror ni er helt fritt få bullra?
      Då bedrar ni er min sann!
      Schas, ert byke, dra för fan!
      Annars skall jag, på min ära,
	   Eder lära
      Taga ske'n i vackra hand!

      Högt och vigtigt är mitt kall.
      Säg, hvad gör väl skogens tall?
      Han blott står Guds långa dagen
      Gapande der bort i hagen,
      Tills för stormens vilda svall
      Han om qvälln blir kall om magen.
      Säg, hvad gör väl ängens ek?
      Hyser bloft en stat af trastar,
      Duglös tross och sångargastar,
      Gröna blad och vindars smek!

Men gagna, men verka, deri sig besticker
All visdom, all djuphet, all kunskap och magt,
Och derför jag stäldes i täppan på vakt,
Att värja så hampa, som ärter och vicker
För roflystna foglarnes härjande jagt.

På vägen, der täckvagnar kneka i sand,
Der bond' sitter lutad på öket,
Man tittar hit nedåt, man pekar med hand
Och ropar; »nej, se på det spöket!»
Då skramlar jag till med min bjellra så stolt
Och svänger mig om i den ruggiga kolt,
Som fordom var matta i köket.

Och skummar det, löpa förbi mig med hast
Så drängar som pigor förskräckta.
De hviska: »nej, se tocken gräselig gast!
Se på, hur dess armar de fäkta!»
Och barnen, som lallande gå uppå stig
Och tumla i diket och rasa,
När som de med ögat fått fäste på mig,
De skrika af rädsla och fasa.
»Se busen!» de ropa, och skala sin kos
Med flygande håren i nacken
Och glömma båd' kiselsten, ridspö och ros
Och hästen, de skurit i backen.
Se, så bör man skaffa af folk sig respekt.
Med skrammel och rammel den vinnes.
Dock högt upp i luften det svingar en slägt,
Som ej af min trädbössa hinnes.
De fälla ned på mig, fan vet, hvad för smått 
	Dock -- lika godt,
Nog råd för den saken ock finnes.
<b>Det nya Eden.</b>

Paradis hade visst Adam och Eva,
Der de på tu man hand gingo i skog,
Plockande enbär att derutaf lefva;
Middagslur sedan på tufvan man tog.
Snart likväl började Eva att finna
Sorgsna och tråkiga lustgårdens dar.
Konstig och nyckfull är hvar och en qvinna,
Och så, gunås, är det ock med en karl.

Hade blott Adam sig lärt till att snusa,
Dito förstått till att röka cigarr,
Eva sitt hår som en statsfru att krusa,
Kanske man glömt för momangen allt knarr. 
Men att så der gå och suga på tappen
Tålamodspåsarne pröfvar, min själ.
Godt gjorde dock den der ärliga klappen,
Engelen gaf till ett trofast farväl.

Eva först fann det, som allra först sträfva
Efter det äpple, som Belzebub gaf.
Netto fann Adam det samma som Eva.
Snart de från Eden begåfvo sig af.
Öfver staketet med benen de flöjde
In uppå tårdalens törnströdda stig.
Han tämde stutar öch ljunghedar plöjde,
Hon sydde lakan åt Adam och sig.

Snart liten kind i hvar backstuga gungar:
Så föddes ryss, turkoman och kossack.
En börja' löspengar samla i pungar,
En af potatisen lagade rack.
En åt kollegier 1ackstänger stöpte,
En tog som hållkarl på Märsta sitt rus.
En uti skorsten som sotare löpte,
En på en handqvarn tillverkade snus.

En bredde häftplåster, en gjorde piller,
En blef mössmakare, gick i kaskett.
En satt, för vargarne gropar och giller,
En fick peruk för att skaffa oss rätt.
En fick en spira, att slå folk i nacken,
En fick en spade, att mylla oss ner.
En åt gardister skar käppar i backen,
En gjorde muggar och krukor af ler.

Barnhus se'n stiftades, galaspektakel,
Riksgäldskontor och en brandkommité.
Vedskutor bygdes med segel och tackel.
Kina man införskref, kaffe och te,
Pumpade myrar och spöade skälmar,
Garfvade hudar och uppfann kompass,
Slipade solglas och hamrade hjelmar,
Gjorde konkurser och åt à la glace,

Svor vid hin onde och slöt allianser,
Bultade biffstek, granrisade lik,
For upp till himla och mätte distanser,
Spelade riksdag och ljög mosaik,
Satte på biribi, vann millioner,
Reste af papper ett Babylons torn,
Blankade stöflar och skref recensioner,
Stal uti kyrkor och messade tron.

Hvarför oss barnsligt och narraktigt önska
Åter till baka i lustgårdens dar?
Ha vi ej solsken och månsken och grönska,.
Dito välfägnad, och den, som är rar,
Fikon och krikon, korinter, citroner,
Konjak och arrak och tjära och blår,
Evor, Adamer, krutgubbar, baroner,
Och dito tidningär, så det förslår?
<b>Sjömans~visa.</b>

Jag vore väl tokig, om längre jag skulle
Här sitta vid stranden och bara se på,
Hur böljorna dansa der bort i det blå,
<tab>Och ej med dem gå!
Nej, hoppsan och hejsan! I gungande julle
Jag genast vill springa! -- Hej hoppsan, hurra!


Farväl, lilla hydda! För trång du nu är mig!
Farväl, raska fåle på grönskande fält!
Jag har mig en annan på hafvet bestält.
<tab>Han löper så snällt.
Hur lätt han mig gungar, hur ledigt han bär mig
Än upp och än neder! -- Hej hoppsan, hurra!


Farväl, mina lam på de blommande sängar!
Helt andra jag fått mig, som fröjda min håg.
Ej nånsin så snöhvita ännu jag såg
<tab>På mark, der jag låg.
Bredvid mig de gå på de ljusblåa ängar
Och dansa och hoppa. -- Hej hoppsan, hurra!


Farväl, mina vackra små rosor i dalen!
En skönare blomkrans har böljan mig räckt.
Om dagen han står uti gyllene drägt
<tab>Och glittrar så täckt.
Om natten som silfver i stjernströdda salen
Han flyter och glimmar. -- Hej hoppsan, hurra!
O! här är helt annat.  Hvar punkt och hvar droppe
Är lustig och ledig och går ej i band.
Helt annat är här än der borta i land:
<tab<Två solar i brand,
En tittut här nere, en tittut der oppe
Och stjernor mång' tusen. -- Hej hoppsan, hurra!


Väl kännes det pusta på land; hvad är detta
Mot hafvet, när stormvinden gnisslar i tåg
Och vimpeln, som nyss upp i skyarne låg,
<tab>Står doppad i våg!
I hafsblåsten först man sitt hjerta får lätta,
Man andas så ljufligt! -- Hej hoppsan, hurra!


Här finner man vänner, de trognaste, såta.
Och vill man förälskas i guldlockig mö,
Man spänner sitt segel på brusande sjö
<tab>Till närmaste ö,
Tar flickan i famnen. Fritt må hon se'n gråta,
Hon klarnar nog åter! -- Hej hoppsan, hurra!


Nå, vippar ock båten, hvad gäller det mera
Än blöta och väta! Man blöter sig ock
På landet i regn, så det dryper af rock
<tab>Och hängande lock.
Långt hellre, än tre alnar bo ner i lera,
Jag myllas af vågen! -- Hej hoppsan, hurra!


Hopp! Skala min brunte, jag annars dig smäller!
Hopp, hopp uppå vågen, fort ila nu fram
Med flägtande guldman långt ut öfver stam
<tab>I sjöskummets dam!
Till främmande kuster att rida det gäller,
Spänn ut dina vingar! -- Hej hoppsan, hurra!
Nu till ett beslut jag en skål önskar dricka,
För lifvet på böljan en fradgande skål,
Dock ej utur glas, men ur fullrågad bål.
<tab>Skål, hafsbröder, skål!
Dock droppen, den yttersta, egnas min flicka.
För flickan i bottnen! -- Hej hoppsan, hurra!
<b>Nordens skuggsida.</b>

Allt på förlängning och förkortning
I denna kulna trakt är stäldt,
Allt i en ständig kamp och brottning
I luft, i skog, på haf och fält.
Hvar enda njutning måste ryckas
Med våld utur naturens hand
Och menskan oupphörligt tryckas
Af elementers hårda hand.


Om nordens vår jag ej vill tala,
Der knappast något grässtrå ses,
Der träden midt i Maj stå kala
Och kylan gör hvar lärka hes,
Der daggen sig i frost förbyter,
Och enda blomman uppå mark,
Hvarmed den arma våren skryter,
Är sippan i den nakna park.

Och när det äntli'n blifver sommar,
Allt skall då skynda på en gång,
Att det i blinken gror och blommar.
Ja, till och med i fogelsång
Ej någon rast, ej ro får vara
Och ingen sömn på fjorton dar.
Allt måste då burdus sig para
Och nämnas kära mor och far.

Då är så hett, att knappt man mägtar
Att föra handen upp till mund.
Om qvälln med knott och mygg man fäktar,
Och natten unnar ingen blund.
Så skall man flux å stad att mörda
Och meja fagra blomstret af
Och derpå sina tegar skörda
Med hvästa jernets blanka glaf.


Så nalkas hösten med sin dimma
Och ufvars skrän på hvarje gren.
Allt mera kortas dagens timma
Och matt blir solens gyllne sken.
Den bleka månen öfver fjellet
Med sina horn, sin trumpna min,
Då tager hennes plats i stället,
Och så är glädjens tid för hin.


Nu börjas köld och snöglopps-yra'
Och nordanstormars hemska ve,
Då dagen skummar klockan fyra
Och ögat mera ej kan se.
I fem, sex måna'r får man sitta
Med troll och gastar på en stol
Och uti mörkret för sig titta
Hvarthän hon vandrat, himlens sol.


En liten skrufning kunde hjelpa,
Ett ombyte af poler blott,
Att Afrika till polen stjelpa
Och oss dit Afrika har stått.
Dock hellre då min sångmö prisar
Italiens sköna, rika land,
Der luften ständigt mild sig visar
Med mått i kyla som i brand.

Man får emellertid sig nöja
Åt hvad man har, om här också
Ej några oljoträd sig röja
Och drufvor röda eller blå.
Hvem vet, en gång med rör och ånga.
Om vi ej söderbons klimat
Behändigt kunna till oss fånga,
Fast saken låter desperat!
<b>Sång för brudtärnor.</b>

      SOLO.

             Melodi:<i>Du med trärngtande rop.</i>

Dig, förtrollande kön, egnas vår dyrkans lof.
Hvartut spiran du för virad af ros och myrt,
        Till hänryckande känslors
     Samklang manar du hjertat opp,

Jorden bytes af dig till ett Elysium.
Med oss hand uti hand kärleken trofast går,
        Och för himmelska kyssen
      Flyktar lefnadens bittra qval.
	
                <b>KÖR</b>.

                    Melodi: <i>Fröjd i hjertan och pokaler.</i>
      
       Derför, flickor, er vi egna
       All vår dyrkans högsta pris.
       Då er ljusblick vill oss fägna,
       Famnar oss ett paradis.
       Skönt i ålderns vår och sommar
       Lifvets träd sin frukt oss bär.
       Kunskapens der äfven blommar,
       Aj! men gån det ej för när.

                  SOLO.

	         Melodi: <i>Sörj ej den gryende dagen förut.</i>
        
       Här vid den småögda
       Vingudens bål,
      Flickor, I blåögda,
      Egnas vår skål!
      Drufvornas blod
      Fåfängt berusar,
      Om oss ej tjusar
      Skönhetens solblick att elda vårt mod.


              KÖR.

               Melodi: <i>Fröjd i hjertan och pokaler.</i>

      Grubble den, som vill, på åren,
      Hur de komma, hur de gå.
      Stackars den, i ungdomsvåren
      Ej en fästmö hunnit få!
      Han sin framtid går till möte
      Utan njutning, utan fröjd,
      Är i sjelfva lyckans sköte
      Aldrig säll och aldrig nöjd.

                SOLO.

               Melodi: <i>Vid månens sken, som sprider silfrets glans.</i>

      Så klingom då, I än ej gifte män,
      I herrar ungkarlar, för dessa sköna!
      De, liksom vi, få väntande gå än,
      Tills kärlek hunnit dem med myrten kröna.
      O, hvad det hettar i mitt bröst!
      En eld der inom sjuda hör jag.
      Ack, hjertans flickor, skaffen tröst!
      Ty annars, tron mig, säkert dör jag.
<i>Påfven och su1tanen.</b>

En påfve är ändock min sann
En allt för säll och lycklig man.
Han dricker vin af bästa slag.
O! vore jag en påfve, jag!
Som han, jag drucke natt och dag
Af vin de allra bästa slag.


Men likväl fattas honom ett:
Hans blick ej någon tärna sett.
I bädd han ensam sofva får.
Jag tror, jag påfvestoln försmår,
Från bägarn och till flickan går,
Ty der jag mycket bättre mår.


Än Stambuls sultan? Jo, se han
Vet bättre lefva, ja, min sann.
En hel seralj han för sig ser.
Jag tror till sultan jag mig ger,
Min påfvemössa lägger ner
Och värfning tar, der skönhet ler.


Men nej, jag är en törstig man.
Ej alkoran jag hålla kan.
Välan, om da'n jag påfve är,
Om qvälln till sultan jag mig klär.
När jag har fylt min törsts begär,
Jag blifver helst de sköna när,
Så kom då, vackra flicka, kom!
Men inga men och inga om.
Slå i för mig som påfve nu
Och låt oss klinga, jag och du!
Din sultan sedan gif en kyss!
Nu kejsare, fast påfve nyss.
<b>Birfilaren.</b>

Skall någon rolighet i byn gå för sig
Med friskt humör på gammal, ärlig sed,
<tab>Så bör sig,
Att speleman der sammastäds är med.

Ty utan speleman det alltid felar
Ett godt kurage, lustighet och fröjd.
<tab>Han spelar,
Och strax står munterheten upp i höjd.

Den lilla glunt i vaggan blir så pigger
Och får så stora ögon vid min drill
<tab>Och ligger
Och skrattar för sig sjelf och lyss dertill.

När jag stämt opp, så börjar gumman knycka
På sig och blir så rask som förr i fläng.
<tab>Sin krycka
Hon kastar bort från sig och tar en sväng.

Ja, för en polska gubben sjelf ej nekar,
Han också dansa vill, så godt han kan.
<tab>Han knekar
Och stampar takt med foten; som en ann.

Men allra mest jag flickor kan förtrolla.
De önska visst fioln i sängen fans.
<tab>De hålla
Till ljusan dager ut hvar enda dans.
Och stånkan, som förut har haft det felet
Att stilla stå och göra ingenting,
<tab>Vid spelet
Får åter lif och vandrar laget kring.

Och skulle allt för mycket dulcianen,
Fiolen gnissla, att ej polskan går;
<tab>Mot granen
Jag stråken gnider, och strax ljud han får.

Qch så är denna polskan nu till ända,
Med henne alla glada, muntra språng.
<tab>Kan hända
Jag spelar om den för er än en gång.
<b>Brunnsdrickningen i Kungsträdgården.</b>

Hängsjuk du vandrar bland blekgula män,
Vissnade systrar och dammiga trän,
Morgon och afton än hit och än hän.
<tab>Skynda, min sköna,
<tab>Ut i det gröna!
Sommarn och blomstern i ljuf sympati
Skola din fröjd och din läkedom bli.


Luften är brunnen, du dricke utur.
Stålkulan solen, du nyttje till kur.
<tab>Gå ej och träna
<tab>Här som en måna!
Kasta bort glaset! Ge hin i det der!
Vatten gör menniskan endast besvär.


Se uppå blomstren. De dricka väl brunn,
Men blott en droppe på morgonens stund.
<tab>Likväl så sköna
<tab>Uti det gröna
Stå de med roseneläppar och kind.
Gör såsom de och drick solsken och vind!


Slå emot väggen ditt brunnsglas i tu!
Här är ett annat. Du ryser! -- »Hu, hu,
Det är förbjudet för sjuka!» -- Hvad nu?
<tab>Stå ej och pusta!
<tab>Låt dig förlusta!
Korken ur flaskan och glaset till mund,
Munnen till kyssar, och det hvar sekund!
<b>Fråga och svar.</b>

FLICKAN.

Hvarför är min läpp så röd?
På min mun är liksom glöd,
Tusen gnistor på den flamma.
Hvarför, liksom du, min mamma,
Fick jag ej en läpp helt hvit!

MODERN.

Hör ej hit!

FLICKAN.

Hvarför är min mun så röd?
På min läpp är liksom glöd.
Fick jag den blott för att tala
Med, ej hjertats brand hugsvala?
Hvarför är den röd och rund?

MODERN.

Tig på stund!

Flickan gick gråtande bort uti skogen,
Satt' sig vid källan, som strålande sprang
Upp utur berget, der Eko så trogen
Svarade sången, som turturn sang,
Såg sig i vattnet. På rodnande kinden
Tårar nedrunno i perlande fart,
Och det bugtiga håret för vinden
Hvälfdes kring bröstet, mjällhvitt och bart.
Kom så en yngling med guldgula lockar
Leende fram utur skogens snår,
Märker, huru en flicka sig bockar
Ned öfver källan, som spegelklar står,
Hör, hur hon suckar, ser tårarne rinna,
Ställer sig bakom vid källsprångets rund,
Skönjer, hur glödande rosor brinna
Uppå den skönas leende mund.


Flickan då blickar på glasets yta,
Skådar hans bild i lågande brand,
Och hennes tårar än stridare flyta
Ner på den samma i vågornas rand.
»Skönaste bild der i djupet, som blinkar
»Mot mig, kom opp ur ditt skummiga hus !
»Ha! jag tror re'n mot mig du vinkar
»Allt mera skön uti spegelens krus!»


»Ack! liksom jag, har du purprade kinder,
»Läppar så röda, som hafvets korall.
»Löjet med längtan din blick sammanbinder,
»Skön liksom stjernors klara kristall.
»Ha, jag förvånas, du blinkar och myser!
»Lockiga bucklor kring axlarne ner
»Falla. Du nickar. Se, ögat det lyser.
»Ack, huru ömt uppå mig du ser!» --


»Skönaste okända, svärmande flicka!
»Låt din mysande rosenmund
»Nalkas min mun och ditt guldöga blicka
»Ljuft i mitt öga på källvågens rund.
»Då skall ditt hjerta hugsvalelse finna.» --
Flickan hon böjer sitt hufvud ner,
Och i det samma kyssarne brinna,
Tusende suckar ur bröstet hon ger;
Vänder sig om, och lefvande strålar
För hennes öga bilden så skön.
Rodna'n på bådas kinder sig målar.
Ack, hvilken yngling, så huldrik och skön
Vinden nu sang så ljuft uti skogen.
Kring om källan mång' blomma steg opp,
Och vid hvar kyss svarar Eko så trogen
På deras suckar kring fjellarnes topp.

FLICKAN.

Hvarför läppen är som glöd,
Och min mun så rund och röd
Ej är gjord blott för att tala
Med, men hjertats brand hugsvala,
Vet jag nu, och kyssa kan!

MODERN.

Så för fan!
<b>Vid ett besök på Fiskartorpet.</b>

Täckaste torp, lika härligt du prålar
Än med din äng, dina lundar, din vik.
Men ingen Fredman mer fins, som dig målar
Med denna pensel, på färger så rik.
Skylten är borta, se'n Movitz blef döder.
Spruckna och tomma stå krukor och glas.
Och ingen rodnande drufva här blöder,
Sedan dess tempel har störtat i kras.

Ej någon Ulla med blommor i håren
Pryder din plan i sin glimmande schäs.
Ej någon nymf i den leende våren
Binder sin krans i det majfriska gräs.
Mer ingen Movitz ur fönsterna blickar,
Nickar åt Fredman och åt hans musik.
Knappt någon gök sina helsningar skickar
Öfver den stilla och ensliga vik.

Blott i den tafla, som Bellman har tecknat,
Lefver du än lika härlig och klar.
Rankan ikring dina nejder har bleknat,
Men uti sången än lefver du qvar.
Än uti punschens ljuft glittrande vågor
Speglas det torp, der i blommande skrud
Ulla så skön under stjernhimmelns lågor
Brudfacklan tände vid harpornas ljud.
<b>Fiskmåsen och löjan.</b>

Fabel.


En löja stod i vattubryn.
Hon hänryekt skådade mot skyn:
»O! den som fick der uppe vara
Bland dessa stjernor ljusa, klara!»


»O! den som fick ur bölja blå
Till vida rymdens lufthaf gå,
Fick sig i ljusets strålar hölja,
Med soln på hennes bana följa!»

En fiskmås hörer dessa ord,
Der mellan himmel, haf och jord
På kustbevakning kring han kilar.
Strax till fru löja fram han ilar.

»Min fru», han sade, »med förlof,
Ni önskar er ett bättre hof;
Än böljornas kommers på hafvet
Och detta kalla, salta qvafvet.»

»Jag tror mig temligen bekant
Med allt, hvad himmelen har grant.
Om hennes nåd det agréerar,
Jag flux för soln er presenterar.» --

Vår löja spratt af lust och fröjd,
Sig tänkte re'n två mil i höjd.
»Men huru fara vi?» hon sade,
»Ack! om, som ni, jag vingar hade!» --
»Den saken hjelpa vi på stund.
»Var god stig in här i min mund,
Med stjerten först och hufvut sedan!» --
Sagdt, och i gapet står hon redan.

Hur nöjdt och gladt hon ser sig om.
Ju högre dock mot soln hon kom,
Ju närmare sin stora lycka,
Dess mera börjar luften trycka.

Ej dag, ej himmel mer hon ser.
I fogelns gap hon sjunker ner.
Hvad sedan skedde med den sköna,
Har man af fabeln ej fått röna.

För den, som har min saga läst
På källarn, tror jag, det är bäst,
Som sens moral på denna fisken,
Att ta en liten snaps vid disken.
<b>Apotekare-visa.</b>

(Melodi: <i>Movitz valdhornet proberar)</i>

Amor som ljungelden ilar,
Lustigt han strör sina pilar
Öfver fjermaste vatten och land.
Än han aptekare bränner,
Än på doktorer han känner,
Sätter puls och hjerta i brand.
Minst ibland gudarna alla,
Mest han förmår att befalla.
Sjelfva Jupiter föll för hans skott.
Endast den kalla Minerva
Vågar att trotsa den djerfva.
Vishet blef ej kärlekens lott.


En gång -- historien så talar --
Gick mellan blomstrande dalar
Apotekaren Pluto en qväll.
Än han absinthium samlar,
Än efter calamus famlar,
Än efter tallstrunt i skogsgudens tjäll.
Der får han fatt på stramonium,
Saleb, anisium, conium,
Dulcamara, chamemorus,
Vitis idæa, trifolium,
Morsus dliaboli, scordium,
Mentha crispa, ranunculus.
Allt han i burkarne tömmer
Och uti påsarne gömmer,
Att ge in mot krankhet och sot.
Men emot kärlekens smärta
Ho kan förvara sitt hjerta?
Der ej hjelpa droppar och rot.
Pluto det sjelf fick erfara,
Ty utaf nymfer en skara
Fick han se i grönskande mark.
Främst der Proserpina vallar...
Genast i hjertat det svallar,
Pulsen slår förfärlig och stark.


Burkar och flaskor han tappar,
Salfvor och droppar och lappar,
Piller och plåster och engelskt salt.
Skönhet hans hjerta betager,
Kärlekens boja han drager;
Det är hans lif, hans nöje, hans allt.
Bort med gudinnan han hastar,
Alla recepter han kastar
Högt i sky för susande vind,
Iglar i floderna slänger,
Pharmacopean han hänger
Upp i toppen utaf en lind.


Så är historien. Än hinner
Kärleken oss. Ja, han brinner,
Liksom stjernan, evig och klar. --
Men se, hur bålen den röker!
Jag tror, man punschen försöker;
Ty den doftar härlig och rar.
Den efter Bacchi recepter
Säkert är lagad; hans skepter,
Slefven, glänser rörlig och våt.
Det kan oss helsa beskära:
Dricka, må väl och förtära,
Tills man tumlar i färjkarlens båt.
<b>Jägare-sång.</b>

Till Svenska jägarförbundet.

O! säg, hvilket lif är mer manligt och sällt
Än jägarens hurtiga lif!
Till bädd har han marken och himlen till tält
Och sin jagt till sitt tidsfördrif.
<tab>Öfver berg, öfver våg,
<tab>Genom skog, genom dal,
<tab>Utan sorg, utan qval
<tab>Går hans riddaretåg.
<tab>Och när jagthornen klinga
<tab>Vid klippornas svar,
<tab>Med sitt koppel han drar
<tab>Att villebråd bringa
<tab>  Ur skogen.

I skyn jagar örnen så säkert och tryggt,
En kung i sitt luftiga slott.
Men kommer en starkare, stäckes hans flygt
Af det snabba, vingade skott.
<tab>Flyg i frid till ditt bo,
<tab>Lilla dufva, så mild!
<tab>Ty du är ju en bild
<tab>Af den älskades tro.
<tab>Men när jagthornen kalla
<tab>Till rofdjurens jagt,
<tab>Uppå liljornas prakt
<tab>Må blodströmmar svalla
<tab>  I skogen.
Hvad vinkar der borta vid sorlande bäck
I skymningens smekande stund?
En skogsbrud i grönskande mantel, så täck
Om barm och om kind och om mund.
<tab>Blod hon fordrar till lön
<tab>För sin brännande kyss.
<tab>På den lockandes bön
<tab>Icke jägaren lyss;
<tab>Ty när aftonens stjerna
<tab>I skyn glittrar klar,
<tab>Han då mins, att han har
<tab>En skönare tärna
<tab>  I skogen.

--

Upp bröder, och slutom vår manliga krets,
Vårt jägarförbund uti nord!
Att jaga det onda vi äro till reds,
Hvar helst vi det träffa på jord.
<tab>Men allt ädelt och godt
<tab>I sin vingade flygt
<tab>Är för jägarens skott
<tab>Evigt fridlyst och tryggt.
<tab>Låt nu jagthornen skalla,
<tab>Då bägaren går!
<tab>Den, bäst skjuta förstår,
<tab>Vår konung vi kalla
<tab>  I skogen.
<b>Visa om snuset.</b>

Melodi:	<i>Min vän, om du vill sällheten nå.</i>

Hvad är, som lifvar den matta blick? Jo snus.
Hvad är, som väcker ur sömnens nick? Jo snus.
Om snus ej kunde vår kropp befalla,
I sömn vi sannerli'n föllo alla. Ty snus
Gör själen i allting så upprymd och ljus.

Hvad är, som eldar vår känsla opp? Jo snus.
Hvad tvingar tanken i fullt galopp? Jo snus.
Du fåfängt letar den rätta kosan,
Om du ej söker den uti dosan. Ty snus
Gör själen i allting så upprymd och ljus.

Om af din hälft du hunsas och får -- dig snus;
En bot derför, som i mantal står, -- är snus.
Hvad lexor hon än för dig må läsa,
En pris du tar dig framför hennes näsa. Ty snus
Gör själen i allting så upprymd och ljus.

I brist af sand, hvad nyttjar du då? Jo snus.
I brist af peppar, hvad strör du på? Jo snus.
Så snuset gagnar i många kasus,
Men likväl bäst och förnämst din nasus. Ty snus
Gör själen i allting så upprymd och ljus.

Är kassan tom, du bjuder din björn -- på snus.
Hans kontenans då strax tager törn -- af snus.
Han prustar, frustar och ideligt nyser,
Tacksamligt för dig bugar och myser. Ty snus
Gör själen i allting så upprymd och ljus.
Och många sorter, man vet, det fins -- af snus.
Och namnen alla, säg, hvem det mins -- på snus:
Karott, Havanna, Justerings med mera,
Och biskop Mörners med andra flera. Ty snus
Gör själen i allting så upprymd och ljus.

Så prisom snuset dermed att ta -- en snus.
Och den ej lärt sig att dosa ha -- med snus,
Han en filister skall evigt blifva.
Ur snus-kotteriet vi honom drifva. Ty snus
Gör själen i allting så upprymd och ljus.
<b>Undertecknad på sin paradbädd.</b>

I lifvet ej någon mig ville se,
Om ej mina roflystna björnar.
Som dårar så tokigt nu springa de
Att se mitt förbleknade anlete,
Likt kring åteln svärmande örnar.
De trängas och puffas,
Klämmas och skuffas
Och kunna ej nog beundran ge
Åt den fina svepningen,
Den granna garneringen
Och allt det et cetera,
Som ett lik måste ha,
För att kallas hyggligt och bra.


Tänd på ljusena
I kandelabrarna!
Håll närmare staken,
Att folket må se den långa draken
Bjud ikring vin
Åt hvar dräng och piga!
Låt dem buga, niga
Med lipande min!


Se så,
Låt dem gå!
Jag vill ensam vara.
Vi till morgon något må spara.
Farväl, du undrande skara!
Välkommen i morgon igen!
Jag vill ensam vara.
Stäng dörrn igen!


Tyst, tyst, jag vill resa mig opp.
Lyft dig, o kropp,
Från din bädd,
Högtidsklädd!
Lyd nu mig,
Ur bädden stig!
Se så!
Det kostar på,
Men bra det gick. --
Nu en blick
Kring kammarn.
Der ligger hammarn,
Som skall slå sitt slag
Nästa dag
På spiken i kistan. 
Der ligger listan
På gästerna alla,
Dem man ämnat kalla;
Dito qvittenser
På vin och öl, 
Kringlor, expenser
För skrifning och söl;
Grafskrift äfven,
Våt och däfven;
Nyss från ett tryckeri
Kom detta fuskeri,
Hvari jag berömmes
Och dömes
Som hederlig karl,
Och hur alla gråta
Ögonen våta,
När bort man till kyrkgåln mig drar.
Men det vrider
På nyckeln -- Mon Dieu!
Jag åter skrider
I kistan att dö.
Ha! arftagarn är det.
Till pulpeten bär det
Med hoftång och dyrk.
Jo pytt! om han finner
En endaste fyrk,
Jag vore en nors och en fiundra.
Ja, stå der och undra
På toma schatull! --
Det flygtiga gull
Som strömmen förrinner,
Och allt blir en dag,
Som jag,
Blott hvirflande aska och mull.
	<b>Begrafningen.</b>

Bing, bång!
»Hör klockornas ljud!
»Ni med prestafven
»Och den florshöljda skrud,
»Säg, hvem till grafven
»Man för denna gång!»

Bing, bång!
Det skall jag berätta.
Döden nyss tog
En broder kär.
Han dog, han dog,
Och hvilar nu här;
Prestman för detta;
Annars beskedlig,
Fredlig och redlig
I handel och vandel,
Med hjertat godt.
Just han det är,
Som man nu bär
Till grafven bort.

»Ah! är det han! Han, som en gång tog miste
»Mellan ett timglas och punschglas?» -- Just han! --
»Ack, är han döder! Tro den, som det viste!
Det var en ganska beskedelig man,
Litet förrykter kanske här i pannan.
	Kannan
Älska' han mer, än en prestman stod an.» --

Ja, han nu slutat de stormfulla dagar. --
»Blifver konkurs efter honom mån tro?» --
Bo't är ej utredt. -- »Den der, som så klagar,
Snyftar och gråter och har ingen ro,
Lärer en arfvinge vara till mannen» --
	Fannen!
Ana' jag icke den saken! Jo, jo!

»Hvem är den presten?» -- Församlingens herde,
Hvilken skall kasta på kistlocket mull,
Orda till pris för den bortgångnes värde,
Väga hans dygder på skål utaf gull,
Bjuda processen att strö eterneller
	Eller
Väta med klagogråt likkistan full. --

»Hå, än det öfriga sällskapet?» -- Vänner
Båd' ifrån Söder och Ladugårdsland. --
»Än de, som bära?» -- Blott embetssvenner. --
»Nå, än ni sjelf med prestafven i hand?» --
Dra in i afgrund och mera ej plåga,
	Fråga
Hin och ej mig, och haf tunga för tand!

»Nå, nå! Fast ni nu prestafven fått föra,
Kan ni väl visa er höflig ändock.
Tyst, nu lär' orgorna låta sig höra.
Hvad står det skrifvet på likkistans lock?
Andra Korinternes femte. Nå, puffas,
	Skuffas
Lagom och slit inte sönder min rock!»
	»Hör! orgornas pipor
	Nu börja sin låt.
	I kyrkan hvad gråt,
	Trängsel och ståt!
	Pojkarnes mungipor
	För det skridande lik
	Nu öppnas till skrik.
	Se procession!
	Hör orgelns ton!
	Templet skälfver, ryser
Vid skallet, som kring hvalfvet går.
Griftfacklans skimmer matt upplyser
	Saknadens liljor, vänskapens tår.»

	»Ja, så går det med oss alla.
	Bäst vi hus och hustru fått,
	Vi för dödens pilar falla,
	Ligga vissnade och kalla
	På vårt mjuka örnegått.»

	»Af inflammation i brösten
	Dö nu många, eller ock
	Af förkylningar om hösten.
	Bäst jag knäpper hop min rock,
	Annars blir jag kall om magen.
	Hvad är klockan? Åtta slagen.
	Tänk, hvad tiden lider dock.»

	»Jemt för trenne månar sedan,
	Just precis på denna dag,
	For min hustru från mig hädan,
	Dog tre qvart på tolf af slag.
	Hederlig begrafning fick hon --
	Det sad' hela Södermalm --
	Kringlor och begrafningspsalm.
	Ack, i hastig brådska gick hon
	Bort från denna verldens qvalm.»
	Bing, bång!
	»Hör klockornas sång!
	Hör orgornas tjut!
	Nu är det slut
	För denna gång.
	Folket var tunt,
	Talet var strunt,
	På dagsverke gjordt,
	Processen för lång
Och orgnisten spelte på läktarn för fort.»
	<b>Mitt hopp på det nya året.</b>

Jag hoppas, att på detta år
Min förman går ur lifvet
Och jag hans sköna syssla får,
Förr'n väl han svept har blifvit.

Jag hoppas mina björnars skrän
På detta året hämma
Med falsk cession och mened se'n
På nästa bolagsstämma.

Jag hoppas, döden ej min vän
I detta år må skona,
Så får jag gifta mig igen
Med någon rik matrona.

Jag hoppas, att det blir i år
Bra vattubrist på jorden,
Så att jag ensam mala får
Bland mjölnare i norden.

Jag hoppas, lyckan blir mig huld,
Att friskt i år det röfvas.
Jag köper se'n i smyg det guld,
Som ej med vigt kan pröfvas.

Jag hoppas, att i år en hvar
Af missväxt knäcken tager,
Så att jag glupsk betalning har
För mina bränvinslager.
Jag hoppas att snart riksdag få
Och dervid dugtig hyra
Af den opposition, som då
Skall land och rike styra.

Jag hoppas innan nästa höst,
När jag min råg fått skära,
I grönt uppå mitt kalla bröst
Få ordensstjerna bära.

Dock -- som det sägs, allt kött är hö,
Må jemt det hoppet grönska,
Att ej i år jag måtte dö
Från allt, hvad nyss jag önska'!
            <b>Småländingen.</b>

Melodi:	<i>Jeg synger og danser og er nu saa froh.</i>

En fattig småländing från bygda jag drogs,
	Från stuga och tösa
        Till Stockholm att fösa
En oxdrift, som rakt ifrån Vernamo togs.
        Jag gick i skinnbracka
        Och gråspräcklig jacka.
Tolf styfver om da'n var den kost, mig bestogs.
Jag körde och ropte: kom ox! kom ox!

Ostyriga alla! En stånga', en slogs,
        En stupa' i diket
        Vid stojet och skriket,
En ann' sprang för fanders långt, långt bort till skogs.
        Så stinn uti kräfven
        Kom den och den grefven
Och åkte och skrek: utur vägen, din Jocks!
Jag körde och ropte: kom ox! kom ox!


Om da'n	brände solen. Med henne jag drogs
       I syn' och på ryggen.
       Om qvälln stucko myggen,
Och aldrig mig unnades komma till krogs.
       Då kretura rasta',
       På hälln jag mig kasta',
Ur påsen min qvällsvard af hafrebröd togs.
Se'n sof jag och drömde: kom ox! kom ox!
Så kom jag till Stockholm att stånda till boks
        För slagtarn den skalken
        I oxfösabalken.
På vågen jag jemte kamraterna vogs.
        Då skreks i minuten:
        Hvad kostar den stuten?
Omkring mig det höjdes ett flin och ett kox.
Jag svarade bara: kom ox! kom ox!

Nu må I	lell veta, jag är ingen Jocks.
        Bland rika grossörer
        Så stolt jag mig förer
Och skrifver om året tolf tusen till boks,
        Har stenhus och pengar,
        Lakejer och drängar
Och vagnar och ridhäst, en ypperlig fox.
Ej mera jag ropar: kom ox! kom ox!
<b>Till mig sjelf med utsigt af ledamotskap i
Svenska Akademien.

Hur du dig vänder
Och plirar, min bror,
Lyckan sig tänder
Förr, än du tror.
Akademist
Blir du förvisst.
Efter hvem då?
Hå!
Efter von Rosenstein
In skall du gå.

Då du dit klifver
Och sätts på en stol,
Broder, du blifver
Rigtigt en sol.
På hvart kuvert,
Man till dig bär,
Står då: »Tro, tro,
Tro,
Troman Välborne
N. N.» Jo, jo.

Plåtstycken får du
Hvar gång, du der fins.
Broder! då mår du
Skönt, som en prins.
Silfver och gull
Bröstfickan full,
Utan på den
Se'n
Silfverkraschanen
Skänks dig, min vän!

Snillet så röjes
Förr, än man det tror.
Så man upphöjes
Till matador.
Skål och god dag!
Glaset nu tag!
Ett jag dock ber:
Ner
Uppå ditt nobis
Gack icke mer!
<b>Sång till hembygden.</b>

Melodi:	<i>Vikingasäten.</i>

Hembygdens engder, Östgöta marker,
Dalar, som klinga de käraste namn!
Malmdigra klippor, löfrika parker,
Nejder med barndomens minnen i famn!
Hell er, der fliten rest mellan kullar
Trefnadens boning! Blommande rullar
Skördarnes guld, och vimplade jullar
Flyga på forsande strömmars kristall.
Er vår helsning, hulda trakter!
Ack, för hjertat så dyra, vid vindars bing, bing,
Mellan ekars höga vakter
Edra ljusalfer flögo vår vagga omkring.
Och plantan växte opp.
Dess första späda knopp
I er jord fann sin näring, sin trefnad och vård.
Under lundars friska skuggor
Sköt hon upp till en stam i er rosengård.


Hvart vi än blicka, fädernebygder,
Eder vår främsta, vår yttersta gärd!
Kärlek för rätt och manliga dygder
Fostringen fingo i hemlandets verld.
Fäders exempel, barnen så kära,
Frukter åt kommande tidsåldrar bära.
Framtid! o, måtte du skördar få skära!
Hell er då, bygder, som burit dem fram!
Och när dagen en gång strålen
Sänker ned bortom synkretsens mörknande rand,
Ljufva engder, huldrikt målen
Då för ögat ett skönare fädernesland!
Der kampen når sitt slut
Och mödan hvilar ut
Och vi hamna i fridens och fröjdernas hem.
Hjertat klappar, fädren vinka.
Snart från stormen vi ila i skötet till dem.
<b>Mitt hjertas källa.</b>

En liten, liten källa väller
Ur hjertat upp i dagens frid,
Beprydd med friska eterneller
Från forna fröjders ljusa tid.
Igenom lugnets dal hon rinner
I ostörd ro för stormars ras,
Och hoppets morgonstjerna brinner
På spegelen af hennes glas.

Uti en klagopil vid källan,
Den Amor, skalken, satte ner,
En minnets näktergal ej sällan
Sin sång åt tysta nejden ger.
Ur skötet trogna eko hvälfver
Af suckars ljud sitt återskall,
Och öfver glasets spegel skälfver
En ström af ljufva känslosvall.

Uti kristalln hvar dag sig speglar
En ung herdinna, glad och huld,
Med slöja, som för vinden seglar,
Med lock, som ringlar sig i guld.
En kyss utaf dess läpps koraller
Det mjuka glaset stundom får,
Och från det blåa ögat faller
Ej sällan ned en känslans tår.

Mitt hjertas våg skyr vilda fejder.
Den strida flodens hemska dån,
Som fyller herdens lugna nejder
Med fasa, flyr hon långt ifrån.
Hon vattnar i det friska gröna
Sin myrt, sin minnesros, så glad,
Nöjd med det lif att få försköna
Med silfverdagg hvart litet blad.

Så mellan gräs och rosenstänglar
Dess bölja går.  O, ljufva lott
Att uti lek med vårens englar
Få dansa årens timmar bort,
Att obemärkt och lugnt sig svinga
I fantasiens blomsterfamn,
Sist låta i en suck försvinna
Sin tysta verld, sitt lif, sitt namn!
<b>Sång på Djurgården.</b>

Melodi:	<i>Blåsen nu alla.</i>

Maj i det gröna
Har gått att försköna
Denna dag.
Bacchus skall oss löna
Med sitt behag.
Drufvornas vågor
Upptända i lågor
Våra bröst,
Dämpa alla plågor
Och skänka tröst.
Bacchus och Maj i hop
Här under stoj och rop
Vinka och vifta åt Venus med flaskor, glas och stop:
»Ros och lilja röd och hvit,
<tab> Kom hit!»

Se, hur allt blommar!
Snart ha vi vår sommar
Blomsterklädd,
Svanar jemte lommar
På strandens bädd,
Gökar i lunden, 
Aborrar i sunden
Dagen lång.
Hararne för hunden
Ta höga språng.
Se den der båtsman der,
Pirum och dito kär.
Hatten på skulten med sippor och vifvor kransad är.
En cigarr han bär i mund
<tab> Så rund.

Stå ej och fumla,
Fort upp till att rumla
Mer och mer!
Snart vi alla tumla
I grafven ner.
Der bor blott natten,
Der knappt finnes vatten
För vår gom.
Allt far då för katten,
Pokaln står tom.
Majdag så täck och skön,
Kom då och oss bekrön,
Krön oss med rosor och liljor och Bacchi kämpalön,
Att man blifver litet säll
<tab> I qväll!

Men framför alla,
Som hjertan befalla,
Venus är.
Henne vi åkalla
Med ömt begär.
Allting nu knoppas
Och längtar och hoppas
Att bli trindt.
Allting nu vill kroppas,
Och det geschvindt.
<tab>Käraste Venus, kom!
<tab>Ja, vid din helgedom
Svär jag att följa din fana beständigt, spak och from
<tab>Som det lam, i herdens spår
<tab>    Der går.
<b>Ångfartyget Amiral Platen.</b>

(Landskapsmålning, en sommarmorgon på kanalen).

Melodi:	<i>Storm och böljor tystna re'n.</i>

Nattens mörka dimmor re'n
Skingra sig för dagens sken,
Allt i prakt sig kläder.
Soln på fästet träder.
<tab>Daggen blänker,
<tab>Perlor stänker,
Böljan stolta hjessan sänker.
Vestanvinden fritt sig rör.
Luftens glada sångarkör
Sig i lunden delar.
Orren kärligt spelar.
<tab>Än han pockar,
<tab>Än han lockar
Ömt de skönas spridda flockar.
<tab>Lammena små
<tab>Hoppa i ring,
<tab>Leta sig strå
<tab>Fältet omkring,
Der som bäckens böljor rinna.
<tab>Herden gladt och nöjdt
<tab>Blåser på sin flöjt
För sin älskade herdinna.
<tab>Blygsamt han ser ned,
<tab>Och så gör hon med,
Rädd att lyssna till hans bön.
Marken står nu prydd och grön.
Minsta växter, korn och frön
Opp i rosor spira,
Dal och kulle sira.
<tab>Uti ringar
<tab>Biet svingar,
Sötma ur hvar blomkalk tvingar.
Siskan badar sig vid strand,
Ser sig om så rädd ibland,
Skakar lilla kroppen.
Göken gal i toppen.
<tab>Mellan tallar
<tab>Eko skallar
Återsvar från berg och vallar.
<tab>Tululilu
<tab>Blåses från lund.
<tab>Herden just nu
<tab>Kärleksförbund
Med sin huldgudinna knyter.
<tab>Ur den skönas barm
<tab>Går en suck så varm
Och dess kind i rosor bryter.
<tab>Hur han träget ber,
<tab>Slutligen hon ger
Ack! den ljufsta kyss till lön.

Gladt vår färd på nytt begyns.
Genom glesa löfven syns
Spridda fält och gårdar,
Torn och minnesvårdar.
<tab>Spiror glimma.
<tab>Taken imma
Utaf solens heta strimma.
Ankor plaska i en ring.
Valpen går på lur ikring
Att vid strand dem taga
Eller ut dem jaga.
<tab>Vattnet spritter.
<tab>Dagens glitter
Färgrikt på hvar droppe sitter.
<tab>Bonden vid plog
<tab>Kör sina ök,
<tab>Tittar åt skog,
<tab>Lyss på en gök,
Som sin hesa strupe öfvar.
<tab>I ett litet tjäll
<tab>På en kullrig häll
Hustrun farstuqvisten löfvar.
<tab>Barnen i en grop
<tab>Under stoj och rop
Glada välta om i sand.

Men i detta skådespel
Åt oss sjelfva ock en del
Må vi blygsamt unna,
Då vi högt förkunna,
<tab>Hur otroligt
<tab>Gladt och roligt
Här vi lefva och ha roligt.
Än man röker sin cigarr,
Än man klinkar på gitarr,
Än med sång förtjusar,
Än man ler och snusar,
<tab>Näsan lisar,
<tab><sp>Platen</sp> prisar
Och kanalens gagn bevisar.
<tab>Än är man klok,
<tab>Än är man dum,
<tab>Än vid en bok
<tab>Sitter man stum,
Än med damer konverserar.
<tab>Sist, när solens klot
<tab>Sjunker vester mot,
Med en bål man sig charmerar.
<tab>Hej och filibom!
<tab>Så går dagen om,
Tills sitt mål man hunnit har.
<b>Resan till solen</b>
<tab>eller
<b>sång för ångfartyget Norrland.</b>

Melodi:	<i>Ack, om vi hade, go' vänner, en så.</i>

Vill ni väl veta, hur som det går till
Fara från Stockholm till polen,
Få under midnatten, om man så vill,
Kika på midsommarssolen,
Se henne stå, som i Gibeon förr,
Stilla i aftonens rosiga dörr;
Topp! så följ med uppå <sp>Norrland</sp> dit opp!
Färden är treflig och nöjsam.

Treflig; ty tänk er en spegelklar sjö
Dito en farkost, som skenar
Snabbt som kibitkan på slintande snö
Dragen af ilande renar.
Granar och björkar i vexlande glans
Flyga förbi som små elfvor i dans.
Topp! så följ med uppå <sp>Norrland</sp> dit opp!
Färden är treflig och nöjsam.

Munter och nöjsam är färden också.
Fullt opp af allting till taken.
Tusen buteljer i fördäcket stå,
Tusende rulla i baken.
Se uppå röken hur lustig han går,
Tyder hvad köket i munväg förmår.
Topp! så följ med uppå <sp>Norrland</sp> dit opp!
Färden är treflig och nöjsam.
Här, liksom förr på den stora seglats,
Noaks i arken den vida,
Eger man sällskap, för hvilan en plats,
Sängkamrat bredvid sin sida.
En pratar tok och en annan förnuft,
En ger sin strupe i sjungande luft.
Topp! så följ med uppå <sp>Norrland</sp> dit opp!
Färden är treflig och nöjsam.

Och dessa svalkande flägtar på våg,
Böljornas lekande vimmel,
Vindens musik uti tackel och tåg
Och denna ljusblåa himmel,
Smältande hop med ett haf utan slut,
Allting ju ropar: »kom, skåda och njut!»
Topp! så följ med uppå <sp>Norrland</sp> dit opp!
Färden är treflig och nöjsam.

Äfventyr har det väl stundom med sig
Flyga så långt uppåt Qvarken.
Istroll man träffar på brusande stig,
Stora som fjellar på marken.
Men man då ropar: »ur vägen med er!
Bort, Muskoviter!» -- strax sjunka de ner.
Topp! så följ med uppå <sp>Norrland dit opp!
Färden är treflig och nöjsam.

Högst der på fjellen vår välkända sol
Roar sig midsommarstiden,
Klädd såsom lapska i purpurröd kjol,
Halsen med gyllene smiden.
Berget det dammar och himlen står röd,
Marken omkring som en blossande glöd.
Topp! så följ med uppå <sp>Norrland</sp> dit opp!
Färden är treflig och nöjsam.
Endast en qvart står hon stilla på tå,
Vips ifrån berget hon hoppar.
Dansar som förr i det skyhvälfda blå
Högt öfver fjellarnes toppar.
Lärka och siska och talltrast på nytt
Vakna och qvittra sitt: kytterikytt.
Topp! så följ med uppå <sp>Norrland</sp> dit opp!
Färden är treflig och nöjsam.

Vill man ock ändtligen någon profit
Utaf sin resa behålla,
Utan all tvekan man fare då dit,
Och man får lära sig trolla.
Kan man det rigtigt, hvad tarfvas väl mer?
Allt i vår magt då sig genast beger.
Topp! så följ med uppå <sp>Norrland</sp> dit opp!
Färden är treflig och nöjsam.
<b>Visa öfver Kisa-mor.</b>

Melodi:	<i>Movitz, vik mössan högt öfver öra.</i>

Visst hon förtjenar också sin visa
Lika väl som någon ann,
Den verldsbekanta <sp>Gumman i Kisa</sp>,
Mindre qvinna, mera man.
När hon satt sig ner uppå sin ände,
      Folket anlände.
      På dem hon kände,
      Böjde och bände, 
          Rände
      Labben in än här, än der.

»Detta är gikt och detta är lungsot,
»Och det der den gråa starr.
»Detta är tarmvred, detta är tungsot,
»Och det der är bara knarr.
»Här recepter jag åt eder skrifver:
       »Detta smått drifver,
       »Detta förblifver,
           »Gifver
       »En god stopp att hålla mot.

»Ni är obotlig. Far hem till baka
»Och er lägg att dö min vän!» --
»Ack! men der hemma har jag en maka
»Dito barn helt späda än.» --
»Nå, vid första doktorinnan, Eva,
       »Låt oss då sträfva!
       »Topp! här min näfva!
     »Ni skall få lefva.
         »Bäfva
     »Döden skall för Kisa-mor.»


»Men ni, Herr Fänrik, hvar har ni varit?
»Allt på er så slankigt är.» --
»På inspektioner har jag kringfarit,
»Slitit ondt och haft besvär.» --
»Ja, ja, vackra flickors skara,
       »Dem att kringfara,
       »Fånga i snara
       »Lärer väl vara
           »Bara
       »Skälet till er spinkighet.

»Åh, vördig Pastorn, hjertligt välkommen!
»Hur står till med er?» -- »Fatalt.
»Hin sjelf, jag tror, har satt sig i gommen
»Och vill upp med all gewalt.
»Än han vill som kyrktupp pipa, gala,
      »Än liksom sqvala,
      »Än långa, smala
      »Satar fatala
           »Hala
      »Upp ur strupen dag och natt.» --

»Vördig Herr Pastor! Det ska vi bota
»Med en dos af denna rot.
»Strupen dermed vi rena ska sopa
»Ifrån kol och brand och sot.
»Men lägg af, det eder hin regera,
      »Att pokulera,
      »Dito halfvera,
      »Som ni med flera
          »Era
      »Supkamrater länge gjort.»
Ja, denna gumma är icke mera,
Ryktbar nog uppå sin tid.
Mången långt sämre lärt praktisera,
Fast sin bok han läst med id.
Snillet är, om rätt jag minnes,
        Hvar helst det finnes,
        Sådant till sinnes,
        Att det ej hinnes,
             Vinnes
        Genom träl, men gudars nåd.
<b>Visa om Svartrockarne.</b>

<tab>Tiden hviskar: för ert väl
<tab>Prester icke mer behöfvas.
<tab>Hvarför längre skall er själ
<tab>Af slikt snack bedröfvas?
Nej! låt man svartrocken hänga på väggen,
Dito perukerna, kragarne, skäggen.
Blott att »Opplysninga» kommer en till
Så från Bell som ifrån Hill,
Prest kan bli, eho som vill.


<taab>Få vi skolor i hvar by,
<tab>Och en hvar får lära skrifva,
<tab>Fritt att såla, fritt att sy
<tab>Och sin handel drifva,
Dito att tionden tages från presten
Och efter handen den öfriga resten,
Skatterna indras och gardet slås kull,
Allmän bränning, ingen tull;
Då blir bondens lada full.


<tab>Presten, säg oss, hvad han kan
<tab>Mera än vi alla andra?
<tab>Tiond' ta, för det att han
<tab>Lär oss rätt att vandra.
Liksom budorden förutan den svarten
Vi icke kunde så klart som ett vatten!
Nej! Gud ske lof! oss »opplysninga» sagt:
Bonde, var uppå din vakt
Och för fan tag dig i akt!
<b>Sångaren af den moderna sorten.</b>


<tab>Liten Vippenstjerter,
<tab>Du, som flaxar, sqvätter,
Hoppar hvar minut från topp till topp,
<tab>Aldrig stilla sitter,
<tab>Näbben jemt till qvitter,
Vingen spänd till fjesk och yra hopp,
<tab>Tälj mig dina dagar
<tab>Och, hur du så lagar,
Att du rosad är bland sångarskarans tropp


<tab>»Granna fjädrar har jag.
<tab>»Färger dertill tar jag
»Ifrån solens rika stråleglans.
<tab>»Föga kan jag sjunga,
<tab>»Men har vispig tunga,
»Som förstår slå an en stolt kadans.
<tab>»Hopen deråt undrar,
<tab>»Klappar och beundrar
»Och är färdig strax med pris och lagerkrans.


<tab>»Klokt jag vet att tiga,
<tab>»När mot höjden stiga
»Näktergalens toner qvällens stund.
<tab>»Men då han har slutat
<tab>»Och sitt qval uttutat,
»Jorden ligger sänkt i sömnens blund,
<tab>»Vid den första strimma,
<tab>»Som begynnar glimma,
»Drillar jag tout solo från min gren i lund.


<tab>»Nejdens barn och blomma,
<tab>»Gossar, flickor komma
»Då ur byn att ut på fälten gå.
<tab>»När de höra sången,
<tab>»Mången bland dem, mången
»Stadnar lyssnande att höra på.
<tab>»Ack, hur täckt den lilla
<tab>»Kan med näbben drilla!
»Hvad hans stjert är ytterst grann och himmelsblå.


<tab>»Mången tokig fjolla
<tab>»Vet min konst förtrolla,
»Der vid fönstret hon har satt sig ner.
<tab>»Jag slår an mitt driller.
<tab>»Full af kärleksgriller,
»Än på mig och än på mån' hon ser,
<tab>»Snyter sig och gråter.
<tab>»Vips jag drillar åter
»Samma visa, och då lipar hon än mer.


<tab>»Så jag hela dagen
<tab>»Än i gröna hagen,
»Än i lunden svingar hastigt kring,
<tab>»Sjunger mitt trantrara
<tab>»Trots den lumpna skara,
»Som vill öfverrösta med sitt kling,
<tab>»Alltid flink och färdig,
<tab>»Tapper och ihärdig
»Med god min att sjunga just om ingen ting.»

<tab>Fogel, tack för läran!
<tab>Jag skall ha den äran
Göra sammaleds med min publik.
<tab>Blott man valt den rätta,
<tab>Tryggt man kan sig sätta
Ned och sjunga, dig och andra lik.
<tab>Lappri högre värden!
<tab>Lappri efterverlden,
Blott man är för stunden uppå rykte rik!
<b>En tidningsskrifvares yttersta vilja.</b>


När jag skall hädan gå
Och min begrafning firas,
Med tidningsblad må siras
Min kista utanpå.
En penna i min hand,
Jag vill, att man skall sätta,
I bara bläck mig tvätta,
Se'n rulla mig i sand.
<tab>Ty, bröder, hör,
<tab>Som redaktör
<tab>Den sak är klar,
Att man sin prydnad tager
Med sig dit, som man drar.


Jag jemväl föreslår,
I stället för en lager
Att man en kardborr tager
Och sätter i mitt hår.
Till örngått mig må ges
Journalens rariteter
Och Postens läckerheter
Och Argi långkatkes.
<tab>Uppå min sten
<tab>I risten se'n:
<tab>»En åldrig vis
Här hvilar i sin gömma,
Som skref för rock och spis.»
Nu enligt goda ton,
När jag går ned till Leten,
I Tryckar-societeten
Jag väntar oration,
Der talarn repar opp
En redaktörs bedrifter,
Hans öden och hans skrifter
Och allt hans lefnadslopp.
<tab>Sist mitt porträtt
<tab>Galant och nätt
<tab>Med sirlig min
Stentryckas må hos Lövstädt
I Riks-Zoologien.
<b>Till månen.</b>

Herr måne, vänta ej af mig,
Att jag, som skalder pläga,
Skall här, så snart han visar sig,
Blott complimenter säga.
Af hvad han gjort och hvad han gör,
Det ganska litet finnas tör,
Som honom synes hedra.


Betraktom först det ljus, han bär,
Hvarmed så stolt han prålar.
All verlden vet ju, att det är
Hans hustrus, solens, strålar.
Man känner honom, stackars man,
Liksom man känner mången ann,
Som genom frun briljerar.


Hans dygd är ock ej just så ljus,
Som mången vill den prisa.
En dålig vandel inom hus
Tycks han på himlen visa.
Så snart hans fru till hvila går,
Han strax en lof i rymden slår
Och stryker kring om natten.

Och hvarmed lönas han att så
Ej nånsin hemma stadna?
Jo, tvenne horn af silfver stå
Derför uti hans panna.
Än mer, till olycksråge han
Ej hatt på himlen finna kan
Att denna prydnad dölja.


Det är förlåtligt, om han då
Sin tröst i bålen söker.
I hafvet plär den stackarn gå
Och der sin rodnad öker.
Se der, re'n bakom trädens stam
Han uti skogen tittar fram,
Rödbrusig uti synen.
<b>Nyårsmorgonen 1830</b>

Året är slut.
Stormvindens tjut
Snö och is i tjocka hvirflar sänder.
Kryddkrämarns strut
Fåfängt sig vid pipans mynning tänder.
I hvar minut
Knäpper köldens hand i gator och i gränder.


Gamlen sin tid
Enligt almanackans dom nu slutar.
Må han i frid
Vecklas in i griftens svarta klutar.
Platt som ett tråg,
Med sitt slitna segel lefnadsskutan
Vräkes för våg
Mellan riksdagspackor, skeppare förutan.


Tiden flyr in
På Dufvan eller Lejonet att tömma
Skålar af vin
För allt det väntade, det ömma,
Som utur ödets karafin
Snart till hvarje bröst skall strömma,
Medan i fläng
Till och ifrån stadens slussar
Åkarens dräng,
På hundsvotten satt, kring staden skjutsar.
Om någon häst
Värdig blir i Elyseen vandra,
Lidandets gäst,
Åkarns, det förtjenar framför andra.

Klockornas kling
Fåfängt upp till tempelhvalfven drager.
Nyårets spring
Och visiters mängd allt slikt förtager.
Ring, ring, ring, ring
På hvar sträng och lemna korten!
Löp ur porten
Stadens gränder åter kring!

Började år,
Välkommen hit till våra stränder!
För i ditt spår
Frid och gamman med i fulla händer!
Smycka hvar tår
Af vårt ve med hoppets gyllne ränder!
Vrid kring vårt hår
Rankans krans från Bacchi länder!
Glädje och hägn
Sprid kring våra fria kuster!
Solsken och regn
I April föröke grödans muster!
Sång i hvar by,
Öl för hvar en, som mägtar kannan lyfta,
Gräs på hvar klyfta,
Majsol på hvart fjell och lärka i sky,
Dans uti grönskan! --
Det är min önskan
Under en blick på årets tända ny.
<b>Aftäckningen af Bellmans byst.</b>

Den sjette och tjugonde dagen
I Juli, just riksdag det var samma år,<footnote>1829.</footnote>
Blef Michaels fest företagen
I Voffelbruks-trakten, der bysten nu står.
En skara förutan all ände,
Långt flere än löfven i skog,
Den dagen till Djurgården drog
Och färden mot korsvägen vände.


På morgon var vädret helt fnurrigt.
Hvar sky hängde full utaf droppande regn.
På björkarne håret stod urrigt.
Ej längre mot skaran de gåfvo sitt hägn.
I stubben inkrupen och frusen
Satt ärlan och pep med de små.
Ormödlan slank in i sin vrå,
I muren mullvaden och musen.

Men qvällen sken upp uti vester
Och himmelen torkade tårarne af.
Till helgs för de kommande gäster
Naturen sig prydde på land och på haf.
Ur glesnade skyar gick solen
Och log som en femton års mö.
Neptunus steg upp ur sin sjö,
Kringsvärmad af vipan och spolen.
Hvad prakt utaf vimplar på fjärden!
Sjelf Oxion trampar sig fram uppå våg.
Ja, hela den stockholmska verlden
Är stadd på ett festligt och lysande tåg.
Hvar kärring, som flaska kan tumma,
Hvar mö, som kan bädda en säng,
Nu skynda i ilande fläng
Att högtiden icke försumma.


Kalesch vid kalesch uppå vägen
Bland schäsar i sakteligt rullande kör.
Tullnären, ej mera så trägen,
Förgäter att fråga, hvad vagnarne för.
Ej spjutet mer blänker i handen,
Med glaset han helsar en hvar.
Helt tullfritt man kommer och far
Från vägen, från staden, från stranden.


Likt krälande kräftor i korgen
Så nu på Blåporten det vimlar af folk
Med dagen förgäten är sorgen.
Blott Bellman är jublande folkhopens tolk.
Smörbakelser bredas kring marken.
De skimra som manna på fält,
Då stolt Brikollisternas tält
Sig höjer bland toppar i parken.


Precis som vid Kodjupet störtar
Om våren till Lidingö lekstuga in
Så strömming, som gäddor och mörtar,
Folkskaror sig tränga vid Rundstyckesgrind.
Hvartut man sig vänder och vrider
Åt höjd eller slätt eller dal,
En massa till tusendetal
I delade flockar sig sprider.
Åtföljda af krogstugans flugor
Tungt pustande krögerskor knuffa sig fram.
Med skråmor i pannan och rugor,
De nacken förgylt med en blixtrande kam.
Men mellan de grönklädda dungar
Af hassel och hagtorn och en
Framila i qvällssolens sken
Barfotade, byxlösa ungar.


Här träbenet hoppar vid sidan
Af knekten, som yfvig, manhaftig och rak
Marscherar med sabeln i slidan
Och blanka patronköket skallrande bak.
I gröngräset blinde män drilla
Och gnida och nicka så gladt.
Af slantar det haglar i hatt,
Då några bland tufvorna trilla.


Ett sus uti luften af fjädrar,
Panascher och viftande plymer man hör.
På två ben står hunden och vädrar,
Som kände han lukt utaf ost eller smör.
Men myggorna rigtigt tranquila
I solskenet dansa på strand,
Der vågen i säfven vid land
Sig lagt på sitt örngått att hvila.


<tab>Men nu trumpeterna ljuda.
<tab>Hör deras toners smattrande lopp!
<tab>Festligt de skarorna bjuda
<tab<Att vandra till gräsplanen opp,
<tab>Der blommans knopp
<tab>Sin prakt förkunnar
<tab>Och fåglarnes tropp
<tab>Med tusende munnar
<tab>Sjunger: »Bellman!
<tab>Din fest begyns!»
<tab>I molnet Bacchus syns
<tab>Med Venus och Ulla.
<tab>Bland gulddoft de rulla
<tab>Med glas i hand.
<tab>Omkring dem dansar
<tab>En här utaf Sylfer i qvällssolens brand
<tab>Med myrtenkransar
<tab>Och blomsterband.


Nu qvällen sätter sig att skönsta bilder väcka.
Sin pensel doppar han i ljusets purpursnäcka,
lEn pensel eterfin, för stunden enkom ny.
Först uppå azurns duk han prickar hvarje sky
Med guld och karmosin och purpur och rubiner
Och öfverst deruppå med fylda karafiner	
Små täcka englabarn i skötet af en vår,
Uppå hvars minsta vink en verld i blomning står.
I öster hänges upp regnbågens granna strimma,
Der fjärlar om hvar ann bland daggens perlor stimma.
Med vingar brokiga af färger tusenfalt
De sålla blommor ned kring fälten öfverallt.
På bergens kala topp grant skimra gyllne skifvor,
Som uppå tufvors bädd den hulda vårens vifvor.
Kring kronan af hvar ek, hvar lönn, hvar björk och lind
Ett guldflor lindar sig, som viftar lätt för vind.
I hasslars täcka skjul sig Oreader ställa,
Då ur hvar blomsterskål Najader silfver hälla.
I gräset ner vid strand små elfvor ta i ring,
De lyssna mellanåt på skällans sakta bing.
På sjön emellan vass, som nickar invid stranden,
Tritoner höja sig med valdthorn uti handen.
Långt bort i fjerran blå har dufvan farten sträckt.
Regnsvalan vågen rör med vingens snabba flägt.
På ängen dansa kring så hjort som hind i yran.
I silfverbäckens bryn slår Necken uppå lyran.
Förnämst likväl af allt sin färgprakt qvällen sår
Ikring den gröna plats, der skaldeguden står,
På tofsar och schabrak, på remtyg och plymager,
Solhattar, sidenskor, buteljer och fastager,
På dem, som åka få, och dem, som måste gå,
På den, trumpeten för, och den, som pukan slår.


Nu börjas musiken och tonerna hvälfva
Likt tumlande vågor på brusande sjö.
Hvart löf uti skogen af vällust tycks skälfva
Och foglarnes samljud förstummas och dö.
De sitta och lyssna och nicka åt takten,
Beundrande mellanåt lysande prakten,
Som, böljande fram från den folktomma sta'n,
Tätt slutit sin ring kring den grönskande plan.


<tab>   Symfonier,
<tab>   Melodier,
<tab>   Milda,
<tab>   Vilda,
<tab>   Lugnande,
<tab>   Stormande,
<tab>   Än veka,
<tab>   Än ömma,
<tab>   Leka,
<tab>   Strömma,
<tab>   Brusa,
<tab>   Förtjusa,
<tab>   Skaka en hvar.
<tab>Hör, hur flöjten, så klar,
<tab>Ur sig molltoner drar!
<tab>Hör trumpeten, hur gällt
<tab>Han genskallar på fält!
<tab>Hör, triangeln nu pinglar
<tab>Sitt pingeliping,
<tab>I ljudande ringlar
<tab>Kling klingeli kling!
<tab>Pukorna bullra,
<tab>Mullra
<tab>Som åskor, se'n blixten har lyst.
<tab>Nu tyst,
<tab>Så tyst
<tab>Tonerna gå
<tab>Som alfer små,
<tab>Se'n hvar ann de kyst
<tab>Och sagt god natt.
<tab>Nu sjunkande, matt
<tab>   Ljudet dör.
<tab>   Men hör!
<tab>Likt lejoninnan, som de späda saknar
<tab>Och i ett hopp
<tab>Rusar opp
<tab>Med rytande lopp;
<tab>Så ock tonen, den väldiga, vaknar.
<tab>I en brusande kör
<tab>Han som hafvet sig rör.
<tab>Himlakupolen,
<tab>Månen, solen
<tab>Och jordens rund
<tab>Hemskt skälfva och darra på grund,
<tab>Som för stormen i lunden de flägtande blad.
<tab>Hvar Oread
<tab>Sjunker till mark.
<tab>Böljans monark
<tab>Gaffeln fäller.
<tab>Sjelf Cerberus skäller
<tab>Af skräck i sin ked.
<tab>Hvad tjusning! hvad fasa!
<tab>Hur tonerna rasa
<tab>Och störta ur luftrymden ned,
<tab>Som ur skyarne skuren på ljungbeväxt hed!
<tab>Tyst! tyst!
<tab>Kring sångarens byst
<tab>Nu det lugnar sig åter.
<tab>Hör flöjten, hur ljufligt han låter
<tab>I rik harmoni!
<tab>Hvilken öm melodi!
<tab>Ja, hvar ton i försoning nu famnar hvar ann.
<tab>Allt till slut endast älska och kyssas kan.
<tab>Nu suckas ett vale!
<tab>   Vale! vale!
<tab>Och trumpeten då skräller finale!
<tab>   Finale!

-- -- --

Liksom i löftäckt skog en stund för den kommande Åka-
Tor uti skyn ett brusande hörs, som växer och stiger,
Blomstren niga på mark, granspirorna topparne böja,
Foglarne tystna med qvittret på gren af undran och häpnad;
Så ett stigande sorl nu drabbar lyssnande örat,
Närmas grönskande kullens rund, der än i sin slöja
Michaels frejdade bild står höljd på den glattade hällen,
Som bland skuggande moln den lifligt blickande stjernan.
Hvadan det sorl, den hvälfvande ström af menniskoskaror?
Jublande rop omvexla med klang af gälla trumpeter.
Hvem är väl han, den väldige der, på snöhvita gångarn,
Hvilken i mildt majestät framtågar bland hyllande massor?
Jo, Karl Johan det är med den älskade sonen vid sidan.
Kungen i hjeltarnes verld vill helsa kungen i sångens.
I hans ljungande spår en trupp af krigare följer,
Liksom strimman den sol, som stiger ur glimmande öster.
Nu monarken den grönskande planen närmas och blottar
För den odödlige skald sin hjessa.  I blinken är slöjan
Flägtad sin kos som ett dam, och rest på den blanka graniten
Blickar den druf- och lagerbekransade, älsklige sångarn
Ned på den härliga park, det folk, hans lyra besjungit.
Jublet nu sprids med växande fart från kulle till kulle.
Blixtar och knall med tonernas klang omskifta i rymden.
Venus i skyn, Neptunus på våg, Diana i lunden,
Pan i den prasslande säf, Vulkan vid gnistrande härden
Lyssna med häpnad härtill, betagne af undran och tjusning.
Blommorna strö i aftonens sken sitt guld och sin vällukt.
Träden susa af fröjd, omsmekta af vindarnes flägtar.
Allt är till glädje stämdt, allt andas stolt och högtidligt,
Men framför allt det menniskobröst, som fattade sångens
Höga mystère och mägtade skönt i skiftrika färger
Måla det lif, som var, som är, och djerfdes att smycka
Skapelsens rymd och inbillningens verld med täckaste bilder.
Derföre trefalt hell den väldige sångarn, som anslog
Och på så lekande sätt förstod att härma de känslor,
Hvilka vid nordens natur, dess fjellar, dalar och lunder,
Strömmar och blommande fält, dess trastar, siskor och gökar,
Sippor och vifvor och malm och klingande harpor och spelmän
Bundit sin fröjd, sitt qval, sitt ve i lifvet och döden!
<b>Haga.</b>

Aok! hur ljufligt i det gröna,
Här i Hagas blomsterpark
Skåda få en stor monark
Och hans milda blickar röna!
All naturn i sommarns skrud
Höjer muntra fröjdeljud.


Gubben mcd sin staf i handen
Bugar sig vid vägens stig
För sin kung; och se'n för sig
Suckar, ser mot himlaranden.
Minsta barn i gladlynt skick
Lifvas af sin konungs blick.


Granadörn vid tulln hofverar,
Blickar stolt mot Haga fram,
Mellan vagnar, trän och dam
Ser hur kungen der spatserar,
Rättar sig så barsk och rak,
Skyllrar raskt med gny och brak.


Brunnsviksböljan sakta spelar.
Måsar flaxa rundt omkring,
Än i zikzak än i ring.
Böljan lundens skugga delar.
Sippor och gullvifvor små
Synas rundt kring stranden stå.
Uti parken folket trallar
Mellan blommors färg och prål.
Der en nymf så grann och bål,
Skymtar mellan gröna tallar.
Kring Karl Johan folket trängs.
Stundom vägen af dem stängs.

Minsta ting på marken gläder
Denna dags högtidlighet.
Ej af pust och qval man vet.
Allt i högtidsskrud sig kläder.
Rik och fattig, gammal, ung
Helsa gladt vår dyre kung.
<b>En juli-afton.</b>

Re'n aftonrodnan prålar
Och månens rundel strålar
I himlen ljus och klar.
Den fagra skogen tiger.
På ängen dimman stiger
Från sjön så underbar. 


Allt är så lugnt och stilla.
Mildrika tårar trilla
Från ögat ned på kind,
När jag nu står och tänker
På stjernan, som der blänker,
Och lyss på qvällens vind.

Jag kan min suck ej tvinga,
Till ord min känsla bringa,
Så himmelskt hjertat rörs.
Från djupsta sjö och dalar
Till himlens högsta salar
Gud liksom tala hörs.


Nu nalkas nattens hvila.
Ack! lifvets stunder ila,
Och åren äfven så.
Gud! om snart döden nalkas,
Låt i det hopp mig svalkas,
Jag till dig hän får gå --
Till dessa sköna salar,
Der Du så härligt talar
Bland klara stjerneljus,
Der tusen englar blicka
Och mig sin helsning skicka
Med aftonvindens sus.
<b>Fjäriln.</b>

Fjäril, fjäril, granna, sköna,
Den som egde dock din lott!
Ständigt fladdra i det gröna,
Ha ett lif, så sällt och kort,
Slumra in på rosors arm,
Vakna upp vid deras barm!


Glad och sorgfri du blott njuter,
Far kring Floras blomsterstig.
Och hvar ros så gerna sluter
Till sitt hjerta, fjäril, dig.
Du har vingar, lätt du far
Till din njutnings blomsterdar.


Blott för Amors ljufva nöjen,
Liksom du, jag lefva vill,
Njuta flickans ras och löjen,
Lundars skugga, foglars drill,
Lefva sällt på denna ö,
Sist i glädjens armar dö.
<b>Djurgården.</b>

Mellan blommors friska prakt
Lät oss hvila, min herdinna!
Flora syns här sammanbragt
All sin glans, din nåd att vinna.
Soln, som mellan trän du ser,
Gladlynt blickar mot oss ner.

Veckan skrider, dagen far,
Timmen ilar. I det gröna
Låt oss njuta nöjets dar
Och vår ungdomstid försköna.
Kärlek följe hvarje stund
Af vårt lopp i gladt förbund.

Nu är grönska, nu är vår,
Tusen foglar höras sjunga.
Vestan flägtar, trasten slår,
Granars spiror sakta gunga.
Allt vill tala till vår blick:
Dansa, älska, njut och drick!
<b>Konung Salomo och hans narr Markolfus.</b>

Kung Salomo satt med sin spira i hand
Och styrde det mägtiga Asia land.
Han satt der med krona och svärdet i slida.
Markolfus, hans hofnarr, stod invid hans sida.

»Min verld börjar blifva förskräckeligt tung,
Så skynda dig nu med att roa din kung;
Ty annars jag slår dig med spiran i nacken.» --
Markolfus sig bugade djupt ned till backen.

»Du ger mig, o konung, en svår kommission,
Men som jag nu af dig fått veta reson,
Jag skyndar att lösa den kinkiga gåta,
Och så mitt ödmjuka förslag månde låta:

Promt du en dansmästare skaffa dig bör,
Ty dans, tro mig, lättar det trumpna humör.
Må dina ministrar om styrelsen ansa,
I stället förlusta dig du med att dansa.» --

Det talet behagade konungen väl.
Han strax till sin hofmarskalk gaf det befäl:
»Nu, såsom vårt fosterlands välfärd det gäller,
Jag vill, att dansmästare man mig beställer.» --

I dansen kung Salomo föttren ej spar.
Han dansade friskt både nätter och dar.
Tolfhundrade skoplagg med gyllene ränder,
Förr'n året var ute, han dansade sönder.
Kung Salomo satt' sig allt uppå sin tron.
Han skrek till sin narr: »Jag ger hin i den ron!
Jag dansar ju ur mig båd' lefver och lunga,
Ändock mina dagar bli mulna och tunga.» --

Markolfus han gick för sin konung att stå:
»Min kung, jag den saken kan icke förstå;
Ett medel jag vet dock, som kanske kurerar.» --
»Så säg det,» sad kungen, »jag promt det proberar.» --

»Du har ju en flotta?» -- »Ja, visst har jag det!» --
»Godt! då vill jag föreslå ers majestät,
Att skicka den ut i de kommande veckor,
Att hemta från Ofir guld, apor, borickor.» --

Kung Salomo genast de orderna gaf
Att sätta ut flottan på brusande haf.
Hans storamiraler flux orderna följa,
Och snabbt ilar flottan på brusande bölja.

Till baka från Ofir den länder i hast
Med apor, borickor, papgojor en last.
Upp till residenset de samtlige drifvas.
Strax börjar kung Salomos hjerta att lifvas.


Der passade apor allt upp vid hans bord.
Der utskreko papgojor hvarje hans ord.
Borickor i perlsatta ridsalar blänkte,
De stodo i gyllene krubbor och tänkte.

Men åter steg konungen upp på sin tron
Och skrek till sin narr: »Jag ger hin i den ron!
Mitt hjerta på nytt börjar sörja och ängslas,
Båd' nätter och dagar af ledsnad jag fängslas.» --
Markolfus sig bugade neder till jord,
Och så inför konungen föllo hans ord:
»Högst klageligt är, att din glädje försvunnit,
Då knappast en fjerndel af året förrunnit.»


»Du har ju ett lifgarde?» -- »Visst har jag det!» --
»Ja, då vill jag föreslå ers majestät,
Att skicka och hemta ett lass utaf tärnor,
Så smärta som palmer, så fagra som stjernor.» --


Kung Salomo genast sin fältmarskalk bjöd,
Att dela åt manskapet bränvin och bröd,
Med matsäck på vägen och gage i pungen,
Se'n hemta sextusende jungfrur åt kungen.


De ryttare hurtigt sig satte till häst,
Pukslagare, löjtnant och doktor och prest,
Och genom mång' länder de ryttare drogo,
Och, hvarest de kommo, promt flickor de togo.


De ryttare gingo för kungen att stå,
De månde med magt uppå sköldarne slå:
»Sextusende jungfrur vi hem till dig föra.
Säg, ska vi dem in uti sängkammarn köra?» --

»Kör in dem,» sad' kungen, och vände sig om,
Och hastigt en svärm in i kammaren kom.
Som flugor om sommaren surra i taket,
Så surrade jungfrur omkring i gemaket.


De tärnor, en bländande, liljehvit tropp,
Tropligtigast passade konungen opp.
De spelade med honom kille och vira,
De gingo med kransen hans krona att sira.
Kung Salomo åter steg upp på sin tron.
»Markolfus,» han skrek, »jag ger hin i den ron!
Mitt qval med min ängslan allt mer sig förstorar.
All munterhet dag ifrån dag jag förlorar.»


»Det låter bedröfligt,» gaf hofnarr'n till svar,
»Men ännu ett medel mot plågan jag har:
Det är, att en husgud du gör dig helt nätter
Och den in i väggen vid sängbrädet sätter.»


Man snickrar i tre dar, man snickrar i tolf
Då stod vår Markolfus för kungen på golf
Han buga' med ankaren i sina händer.
En ifrig gudsfruktan strax konungen tänder.


Kung Salomo nötte ut byxor väl tu,
Han nötte ut trenne, han nötte ut sju.
Han morgon och afton för guden sig böjer
Och golfvet med knäna beständigt har plöjer.


Kung Salomo åter sig satt' på sin tron.
»Markolfus,» han skrek, »jag ger hin i den ron!
»Ej nog, mina knäbyxor blifva förstörda;
De böner jag sände; ej heller bli hörda.»


»Nu ge mig ett råd, hvilket är suveränt» --
»Ett sådant, o konung, jag aldrig har känt
Blott palliativer på jorden här finnas;
Fullkomlig lycksalighet aldrig kan vinnas.


Men önskar du ernå en varaktig frid,
Två medel jag känner: försakelse, strid.
Försaka de fröjder, som endast berusa,
Och strid med begär, hvilka inom dig brusa.» --
Kung Salomo genast tillredde ett bål,
Att göra ett slut på sitt verldsliga prål.
Der brände han upp alla apor, boriokor,
Dansmästare, husgud, papgojor och flickor.


Och så blef kung Salomo, fordom en tok,
Med hofnarrens tillhjelp förnumstig och klok,
Gaf hin både vällust och pengar och ära
Och började visdom åt verlden att lära.


Markolfus derefter i statsvagn blef körd,
Från ofrälse upphöjd i adelig börd.
Och kungen om honom lät säga de orden:
»Markolfus var klokaste narren på jorden.»
<b>Borgmästarens horn.</b>

<b>Ballad.</b>

Och borgmästarn tager sitt lädergehäng
Och axlar sin slängkappa blå.
I fönstret han ropar på liten smådräng:
»Rid fram med min kampe, den grå.»

Och grålle han leddes ur spiltan fram,
Borgmästarn satt' på sig sin hatt.
Då suckar hans fru: »Ack, mitt sötaste lam!
Hvart tager han vägen i natt?» --

»Åh, kyss mig på örat!» var borgmästarns svar,
»Hvad är det nu åter för gnäll?
Till <sp>Gyllene Tratten</sp> på grålle jag far
Och kommer ej hemåt i qväll.»

»Der springer med bålar mången smådräng
Och klingar med glas under skratt.
Der åt mig man bäddar på golfvet en säng,
I fall jag blir pirum i natt.»

»Der glindra de flaskor af ljufvaste slag
Och portern vinkar så blid.
Och der får jag sofva till ljusan dag
Och taga min sexa i frid.» --

»Och kommer du ej till bys i natt,
Allen' till min bädd får jag gå.
Blif hemma i stugan, min käraste skatt,
Låt grålle i spiltan få stå!»
»Se här, kom och smaka på buskan min;
Töm hornet med glädtigt gemöt.» --
»Din buska i hornet den gifver jag hin,
Den är ej den ringaste söt.» --


»Borgmästare! kom och töm hornet med mig,
Se'n kom i min öppnade famn,
Så skall jag förära mer nöje åt dig,
Än du ens kan nämna vid namn.» --

»Du lockar mig ej,» var borgmästarens svar,
Ty lemna mig endast i ro.
På <sp>Tratten</sp> mitt ädlaste nöje jag har,
Jag knäfveln ger dig och din tro.» --

»Borgmästare, kom och tråd dansen med mig!
O! se, hur jag vinkar så mildt!
Och jag skall förära som astlön åt dig
Båd' gungande vagga och pilt.« --

»Nej! icke med dig jag vill tråda dans,
Ej heller jag detta förmår.
O! att här dock funnes en droppe till hands,
Af kummil en endaste tår!» --

Men borgmästarn svängde på gångarn sig opp,
Förgäfves borgmästerskan skrek.
Det gick utom porten i fullt galopp,
Hon stod der båd' blå och blek.


»Fly, grymme! dock följer dig qval och ve.
Du vill min gåfva försmå;
Men snart du med rysning och jemmer skall se,
Att hornet dig följer ändå.»
På himmelen släckas de stjernor ut,
Allt leka de gastar och rå.
Sig smyger vid borgmästarns förstu'knut
Herr länsman så sakta på tå.


I dimman sig svinga med hvirflande lopp
Lyktgubbar, och stormen gnyr.
Herr länsman då gör öfver tröskeln ett hopp
Och in till borgmästerskan flyr.


Och tolfslaget dånar från Skånköpings torn,
Och grålle han skenar så fort
Öfver stadens staket och länsmannens korn
Och störtar vid källarens port.


Och vänligt den <sp>Gyllene Tratten</sp> sang,
I saln brinner lampan så skär.
Och fröjdefullt ljuder glasenas klang:
»Borgmästare, gläds! du är här.»


Dock ve! när i salen han träder in,
Ett horn vid hans panna sig satt.
Han ropar på porter, han ropar på vin,
I källaren blef det ett skratt.


Det hornet allt växte till kronan i saln,
En hvar då baxnas af skräck.
Det hornet växte ännu en aln,
Det gjorde på taket en knäck.


Det hornet växte hvar enda stund,
Det växte till kyrktornets topp.
Det växte till månens lysande rund,
Det växte till stjernorna opp.
Han kunde ej trifvas mer under tak,
Ej mer uti rådstufvan gå.
Han kunde ej mer under himlen stå rak,
Han kunde ej gå eller stå.


Då tog han en ankare brännevin
Och drack den i botten med hast.
Så damp han ikull öfver stadens svin,
Och hufvu't med hornet brast.


Och hornet föll uppå källarens tak
Och uppå den <sp>Gyllene Tratt</sp>.
Allt sammans då störtade under brak
I grus och mörker och natt.


Men under ruinerna hornet man fann,
Borgmästarns gyllene horn.
Och ännu det hornet man skåda kan;
Det sitter på rådstun som torn.
<b>Julnatten eller klockaren i Skånköping.</b>
                <b>Gaststycke.</b>


<i>Quid potuere majus?</i>
BENGT KJELLANDER.


Och klockaren ligger i sängen för visst.
Der snarkar han utan all argan list.
Till midnatt han snarkar med korsade ben,
Då väcks han ur sömn af ett underbart sken.


Från kyrkfönstren skiner det in på hans vägg,
Det skiner på täcket och uppå hans skägg.
Ut sticker han hufvudet genom en glugg
Och står der och glor under klockarelugg.


Han tager sin mössa, så lurfvig och tjock,
Han axlar sin randiga klockarerock.
Han fattar i handen sin bok och sin staf
Och vankar fundersam till kyrkgården af.


Han tager de nycklar allt uti sin hand,
Han harklar, han skrapar med foten i sand.
Han baklänges stammar sitt Fa -- Fadervår
Och sig bakom örat och hufvudet klår.


Med nycklarne läser han kyrkdörren opp,
Han gör öfver tröskeln ett klockarehopp;
Men faller pladask uppå näsorne ner.
Han reser sig upp och kring bänkarne ser.
Re'n äro i kronorna tända de ljus;
Der hålles i kyrkan ett skräckeligt hus.
På gångarne ser han ett fjäsk och ett spring.
I bänkarne titta gastar sig kring.


Nu klockorna klämta med sorgeligt dön,
Då höres i kyrkan ett pustande stön.
Kyrkväktarn, ett benrangel, haltande kom
Och såg sig på klockaren grinande om.


Nu klockaren lyssnar på orgornas låt.
Vid ljudet han faller i bittraste gråt,
Ty ostämdt det tjöt med pip och med dön.
I anletet blifver han rödblå och grön.


Då börjas ett skrål utaf döde mäns mund,
Att kyrkan den darrar i hvalf och i grund.
Sjelf skådar han sig uppå läktaren stå
Och skrika, att kinderna blifva helt blå.


Han ser sig der axla sin klockarerock
Och nicka mot noten med nigning och bock
Och bjuda kring snus utur dosa af paff.
Sin tuggbuss han skådar på orgverkets klaff.


På predikstoln högrest sin pastor han ser,
Som jemt mot konceptet bugar sig ner.
På knotiga kroppen ej hufvud han bar.
I handen en svepning till näsduk han har.


Nu kyrkvaktarn ses med ett långt, långt spö.
Han skriker: »God' vänner! allt kött är hö!
Nu sofven, tills pastorns predikan är slut» --
Då hördes i kyrkan ett gräseligt tjut.
Nu pastorn med magt uti predikstoln slår,
Att dammet helt högt uti kyrktaket står.
Då hördes en snarkning och pust i hvar vrå
Och gummorna suckade djupt: »hå! hå!»

Men klockaren baxnas allt mer och mer.
Borgmästarn och Skånköpings rådmän han ser.
De sitta och vrida allt nackarne af;
Då borgmästarn ropar: »Det här går rätt braf.»

Nu höres på gången ett pingeliping,
Landshöfdingen vandrar med håfven omkring.
Sitt höfdingehufvud han bär under arm
Och gör uti bänkarne gräsligt allarm.

Der läggas in plåtar af jernbleck och spik
Och torkade kransar, som suttit på lik,
Och vissnade rosor och hårstrån och dam.
Sist stickes och håfven till klockaren fram.

Då blir han helt skälfvande uti hvar lem.
På dörren han flyger och ilar strax hem,
Går genast till kojs i sin blåa paulun.
I taket allt stå både fjäder och dun.

När åttonde dagen vår klockare sett,
Han hade förlorat allt klockarevett.
Men ädle borgmästarn, se, han fick geni,
Och derför med tiden han lagman skall bli.

När tionde rågen i skott slagit ut,
Så var det med pastorns förstånd äfven slut.
När hasselen löfvats och björkarnes ris,
Se, då blef vår höfding förnumstig och vis.
<b>Mästermannens bröllop.</b>

Och mästerman han skulle brudgumme stå.
Att bjuda till bröllop han ut månde gå.
Sin högtidsmuntering uppå sig han tar
Och hatt med sultaner på hufvudet har.


Till fjärlingsman kom han. Det svaret han fick:
»Jag hafver allt köpt mig en fåle så qvick.
Min vänliga ursäkt till eder jag för,
I moron den fålen på profskjuts jag kör.»


Han gick till profossen att höra sig om:
»Var gunstig i moron till bröllopet kom!» --
»Till nådig kaftenen i moron jag far
Med bref uppå fickan att prygla en karl.»


Till fångkörarn steg han, gick dristelig in: --
»I moron står bröllop i backstugan min.» --
»Tvi sådan förtret, att jag hafver förfall!
Till häktet två rymmare forsla jag skall.»


Från fångkörarn öfver den kolsvarta skog
Till fattigstuhjonen i kyrkbyn han drog.
»I moron blir bröllop, godt folk, i mitt hus.
Jag bjuder er till mig på kaffe och snus.»
De kärngar allt nyste, betackande sig.
»Vi våga ej, farsgubbe, komma till dig.
Helt tätt förbi galgen den skogsvägen går,
Och sjelfve den lede med trollen der rår.»


På himlen allt släckas de tindrande ljus
Och granarna knarra för nattvindens sus.
Nu mästerman galgbacken vandrar förbi.
I hvirflande töcknet hörs gastarnes skri.


»Välan, då ej någon vill blifva min gäst,
En skyller på prygel, en ann' på sin häst,
Jag bjuder er samtlige gastar och rå
Till bröllop, hvad fattig mans hus kan förmå.» -

Från toppen af galgen det nickar så gladt.
Från stupstocken hörer man gälljudda skratt.
»Vi komma, vi komma till dig i ditt hus
I morgon, då midnatten tändt sina ljus.»


Nu mästerman blifver så modig i håg.
Till stugan han gångar. På backen hon låg.
Han kastar sig ned på sin bädd utaf strå,
Då månde hans Lisken fram till honom gå.


»Och hafver du bjudit till bröllop, o Sven?» --
»De högsta i socknen jag bjudit, min vän.
De lofva att komma till oss i vårt hus
I moron, då midnatten tändt sina ljus.»


Och Lisken allt stökar den helaste natt.
Hon fejar sin gryta, hon tvättar sin katt.
Hon skurar sin fållbänk, hvart bord och hvar stol
Och häktar se'n på sig sin helgedags-kjol.
Det lider åt skymning, det lider åt qväll.
»Haf tålamod, Lisken! De komma nog lell.»
Nu ut genom stugfönstret mästerman såg.
Då nalkas i dalen det tumlande tåg.


På stupstockar rida brudriddare två
Och facklor de föra båd' gula och blå.
Och brudtärnor skimra i rosenröd skrud.
De buga och niga för brudgum och brud.


Och efter dem kom under buller och bång
En skara af gastar och spöken så lång.
En bar under armen sitt hufvud så käckt.
En annan det trillade för sig perfekt.


Men alla de förde skänkaser till hus
Med nickning och skrapning och bockning och krus:
Tallrikar och kannor och skålar och fat,
Allt sammans af guld utaf tjugo karat.


Sölffjerdingar rullades upp emot vägg,
Så gamla, att redan de hunnit få skägg.
Af koppar det fans ej en endaste fyrk,
Af jern blott en hoftång och dito en dyrk.


Nu ordar ett spöke, som stod der bredvid:
»En speleman var jag så flink på min tid.
Kring socknen på bröllop och barnsöl jag for,
Och allmänt man nämde mig strömkarlens bror.»


»Till slut blef jag ledsen att spela så jemt.
Jag föll på ett annat pusserliget skämt,
Omgjorde en hacka, och blott för det knep
Vips fick jag om halsen en snara af rep.»
»Nu friskt med en polska traktera jag vill.» --
Vår speleman derpå drog till med en drill
Och dansen begynte. I stugan det gnall
Och gastarne sjungo: hej fallerirall!


I famnen vår mästerman Lisken sin tog
Och raskt sina svängar kring stugan han slog.
Och stolar och hyllor och yxa och stock
Och fållbänk och gryta de dansade ock.


Nu mästerman håller med slängpolskan opp
Och ropar till spelman i hörnet: »stopp, stopp!
Mitt gunstiga fremmande, sätten er ned!
En snaps uppå dansen, så bjuder vår sed.» --

»I nykterhets-sällskapet ha vi gått in,
Vi smaka ej bränvin, vi dricka ej vin.» --
»Hvad må jag då bjuda? I fattig mans hus
Är fägnaden ringa ur fat och ur krus.»


Men hanen hörs gala i närmaste by.
Ur backstugan skyndsamt de döde män fly.
I stegel och hjul det kring galgbacken pep,
Der speleman hänger på nytt i sitt rep.


Kring socknen snart spriddes ett underligt prat
Om mästermans gyllene kannor och fat,
Och hur han ett jordagods gräft åt sig opp
Af blanka riksdalrar till gräsligt belopp.


Och alla i trakten högmögende djur
Hos mästerman gjorde sin vördsamma kur:
»Och kors! hvad den mästerman är för en karl,
Och Lisken för innerligt artig och rar!»
Men mästerman steg uti ära allt mer,
Tog afsked från tjensten med klick af kamrer,
Blef derpå assessor, så adlad och se'n
Landshöfding och grefve i Stupstocka län.
	<b>Galgfoglarne.</b>

När Judas med pungen ej mer ger förskott
Och yttersta plåten på biribi gått,
Vi knipas af slottskansliets herrar och bröder,
Och tåget församlas. Mot söder! mot söder!

De lustiga ställen vi vandra förbi,
Der fordom sig fröjdade vårt kotteri,
Der Astrild förljufvade dagen och natten
Och allting man tömde och drack utom vatten.

Men långt uppå söder der ligger ett hus,
Dit solen än aldrig har trängt med sitt ljus,
Der endast på riglar och galler man hamrar.
Der spärras vi in uti kyffen och kamrar.

Ej mer vågar glädjen sig in i vår krets.
Man svälter och fryser, man ängslas och leds.
Förgäfves på armen man svänger och kröker.
Knappt en gång i veckan oss Bacchus besöker.

Men åter krediten vid jerngallret står,
Han skakar sin pung och på bröstfickan slår.
Då lossas vår boja. Den frigifna hjorden
Å nyo församlas.  Mot norden! mot norden!

På <sp>Hamburger börs</sp> och på <sp>Remmare tre</sp>
Vår glädtiga skara man åter får se.
Den stärkta krediten en tid så oss föder,
Tills tåget å nyo församlas mot söder.
<b>Den siste fosforisten.</b>

Hvem är den magra, gängliga figuren,
Som vandrar der med så högtidlig gång?
Hans tvenne ögon stå mot stjernazuren,
Hans öron lyssna städs till sferers sång.
Han ser ej framför sig. Han vet ej vägen.
Dock oförsynt han framåt stiger på.
Hvem månde det väl vara? Oss det sägen,
I konsterfarne män utaf hans skrå!
Jo, veten, söner af den svenska jorden!
Det är den <i>siste fosforist</i> i norden.

Uppå hans panna hvilar mörk förbistring,
Som på ett bokskåp hundraårigt dam.
I glesa locken hviner trånans flistring.
Ur bröstet hvälfva lavasuckar fram.
Hans tröja hopsydd är af tusen lappar
Från Indien, Island, Roma, Grekeland.
Af glas har västen fosforsprängda knappar.
Kring benen bölja hafsfruns perleband.
Bredt slokande på hjessan hänger hatten,
Som fordom öfver kaos svarta natten.


Hans gång är meter. Mägtigt fosforbarmen
Sig häfver i ett stolt febuseri.
Ett mannskript han håller under armen.
Rakt vägen styr han till ett tryckeri,
Att der sin skaldeklang till julen trycka
I en kalender, prydd och himmelsblå.
På dunkel grund allt närmre ses han rycka,
Han folk och hundar ömsom stöter på.
Dock öfver dem han klifver oförfärad,
Af en osynlig gudom visst bevärad.


I tryckeri't han kommer.  Tryckargossar
Arbeta der med manuskript i hand.
Ett hästlass fosforblad i spiseln blossar,
Med bundtar af kalendrar deribland.
Cykloper här vid pressarne sig svänga,
Och ark för ark från dem de stjelpa ur.
Här faktorn i kaskett ses näsan hänga
Djupt öfver gamla tiders korrektur.
Vår fosforist nu rakt till honom träder,
Och så, framräckande sin skrift, han qväder:


<tab>»Här till din gamman
<tab>En skrift jag bär.
<tab>Der rimmar till samman
<tab>Allt, hvad du begär:
<tab>Ljusning och krusning
<tab>Och dust och must,
<tab>Troner, eoner
<tab>Och lust och pust.»


<tab>»Ur <i>Goethe, Novalis</i>
<tab>Och <i>De la Motte,</i>
<tab><i>Hölty</i> och <i>Salis</i>
<tab>Jag detta fått.
<tab>Dito jag <i>Calderon</i>
<tab><i>Tasso</i> och <i>Matthison</i>
<tab>Ej försmått.
<tab>Alla estetikor,
<tab>Rim och poetikor
<tab>Jag genomgått.»
<tab>»I nämda pjeser
<tab>Jag dagligt läser
<tab>Och utdrag gör.
<tab>I rim jag det sätter.
<tab>Än blir det sonetter,
<tab>Än trioletter.
<tab>Så lätta utför
<tab>De pindiska slätter
<tab>De halka som smör.»

<tab>»Nu är att säga
<tab>Om mytologi'n,
<tab>Att den bör man ega
<tab>I poesi'n.
<tab>Och ömsom man tage
<tab>Än Bacchus, än Brage,
<tab>Än Zevs och än Tor,
<tab>Än Foibos, än Frode,
<tab>Än Baldur hin gode
<tab>Och än hans bror.»

<tab>»Nu som det månd' styra
<tab>Till jul för visst,
<tab>Jag stämt min lyra
<tab>Som fosforist,
<tab>Att ej på aning,
<tab>Daning och maning
<tab>Och efterspaning
<tab>Må finnas brist.
<tab>Se, här är luntan,
<tab>Som fosforjuntan
<tab>Och jag hopsmidt.
<tab>Det vare nu ditt.
<tab>Nitidt du må trycka
<tab>På papper hvitt,
<tab>Sist permen smycka
<tab>Med fosforglitt.»
I vredesmod då jemte faktorn sprungo
Gesäller sex från hvar sin tryckarpress.
De gjutna stilarne kring golfvet klungo
Och talte, hoppande, i takt och vers.
Två karlar fattade vår man i låren,
Som stretande svor till, med bister min.
Den tredje honom grep med kraft i håren,
Och flux han skjutsades i spiseln in.
Han med canzoner fåfängt lifvet tigger.
Re'n <i>öfverglödd i Babels ugn</i> han ligger.

Snart byts han sjelf, hans manuskript till aska;
Det var en ömkansvärd, en sorglig syn!
Dock än hvar natt i spiseln hörs det fnaska,
En gubbe syns med svedda ögonbryn.
Den ene då uppå den andre väcker
Och hviskar under fällen: »Se så'n en!
Det <i>fosfor</i> är, som fram ur kolen bräcker.
Se kringom hjessan hvilket konstigt sken!» --
Då bytes gubben om uti en brasa;
Strax spritter hvar gesäll högt upp af fasa.
<b>Den siste dryokeskämpen.</b>

Hrem skrider der ner Kolmätar-gränden
Och krokskank slår uti den mörka qväll?
Det hvassa spjutet slinker kring om länden
Och far mot stenarne med gräsligt skräll.
På alla skyltar dufna ögat blänger.
Än står han stilla, än han åter går.
Kring gängliga gestalten harpa slänger.
Af gardeshatten täcks han silfverhår.


Han går ooh går, på rygg fiolen kankar.
Hvad letar han på denna Sodoms-kust?
Hvarthän väl syfta nu hans trägna tankar?
Hur ser han ej på skyltarne med lust!
Han åt dem alla godt och vänligt nickar,
Som gamla vänner från hans ungdoms dag.
Vid hvarje steg den blåa kappan vickar.
Mot månen blänker hattens guldbeslag.

Nu för <sp>Krypin</sp> hans trötta fötter stanna,
Der hörs musik och glada nymfers sväng.
Han stiger in, mot dörren slår sin panna.
Uppå fiolen klingar hvarje sträng.
Tyst vid hans anblick hela krogen blifver,
Madam vid disken bleknar som ett lik.
Till dörren hvarje båtsman sig begifter
Och alla nymfer gifva till ett skrik.

Gestalten långsamt klifver fram till disken.
Der stodo fylda flaskor par vid par,
Der ut skålen låg den brynta fisken,
Der stod potatisen så trind och rar.
»Hvem är du?» ändtligen madamen skriker,
»Som oss besöker från en annan verld?» --
»En man, som aldrig än i dryckjom sviker,
Fast nu af törst han nästan är förtärd!»


»Jag Movits är, från långt hänrunna tider,
Den siste dryckeskämpen ut nord.
Helt solo jag så här nu framåt skrider.
Hvar supkamrat ren hvilar ut jord» --
»Så sitt då fram, och tag ett glas vid bordet!» --
»Stor tack! för mig ett glas för ringa är.
Vid sprundet är jag van att föra ordet.
Halfankarn, intet mindre, jag begär.»


Den lyftes upp. -- »Det ölet blodet friskar!
Nu, min fiol, jag dig försöka vill!» --
Den ena nymfen åt den andra hviskar:
»Nu får man höra på en hurtig drill!»
Sagdt! han drog till.  Strax dansa' alla borden,
Från hyllan faten hoppa' under dunk;
Då Movitz sjöng de minnesvärda orden,
Sen först han tagit sig en dugtig klunk:


<tab>»Godt har du gjort
<tab>Den siste kämpen,
<tab>Då du mig smort,
<tab>Madam vid skänken!
<tab>Vet, här i lag
<tab>Jag ofta lunkat,
<tab>Natt och dag
<tab>Jag druckit, klunkat.
Nu är det allt...
<tab>Plang! der sprang min alt!»
<tab»Vid sprund och svickor
<tab>Då drack hvar man,
<tab>Och glada flickor
<tab>På krogen man fann.
<tab>Då Fredman med Ulla
<tab>Sprang upp och ned,
<tab>Och Mollberg rulla'
<tab>Så här på sned.
<tab>Allt var förtroligt,
<tab>Godt pris på hvar krog.
<tab>Man hade roligt,
<tab>Och det var nog.
Nu kläder sig allt uti sorgeflor...
<tab>Plang! der sprang min tenor!»

<tab>»Då Bacchus lyste
<tab>På hvarje så
<tab>Och Fröja myste
<tab>I hvarje vrå.
<tab>Musik och baler
<tab>I hvarje hus,
<tab>Och för en daler
<tab>Man fick ett rus.
Nu är allting på jorden fnas...
<tab>Plang! der sprang min bas!»


<tab>»Ser jag ej miste,
<tab>Är här krogen <sp>Krypin?</sp>
<tab>Det blir den siste,
<tab>Der jag baddar mitt skinn.
<tab>Vet, kära Mutter!
<tab>Före dig satt,
<tab>Så stolt och butter,
<tab>Mor Maja i hatt.
<tab>Och många matronor,
<tab>Bättre än du,
<tab>Med brudekronor
<tab>Här skådades ju!
Nu allt är fult och tokot och vindt..
<tab>Plang! der sprang min qvint.»


»Vet hut, kanalje! mig ej malträtera!
Är jag ej präktig som ett sidensars?
Är här en krog? Hvad? Vill du schukanera?
Se der är dörren, fylleracka! Marsch!» --
Så kärngen skriker, stopet tar med handen,
Det flux i skallen uppå Movitz drar.
Dock anden re'n var flydd till himlastranden,
Och som en dödens bild satt kroppen qvar.

Men än fiolen klang i stilla skälfning
Med ljuflig ton, kring krukor och kring glas.
Dess ljud man hörde emot takets hvälfning.
Han tystnar, sönderfaller strax i kras.
Dbck än man hör i stilla midnatt strömma
Uppå <sp>Krypin</sp> en ton kring bord och stol.
Då flickorna sig under fällen gömma
Och hviska: »Movitz klinkar på fiol!»
	<b>Movitz' klagan.</b>

Jag är på lull.
Inne jag qväfs. Hu! jag svindlar omkull.
Ack! huru gerna jag sutte,
Bröder, derute!

Intet jag ser.
Mörkt är för ögat. Bror Wetz! följ mig ner.
Sätt på mig hatten och kappan.
Hjelp mig på trappan.

Skynda nu dej!
Kunde till dörrn vi blott hitta! Men nej!
Hur vi än lete och blicke,
Finnes den icke!

Rännsten, du blå,
Var ej så djup, jag nog stupar ändå!
Lysen, I lyktor, och sägen
Vandraren vägen!

När det blir dag,
Kommer jag hem vimmelkantig och svag.
Ej till mitt möte på faten
Står sillsalaten.

Pudrad i mull,
Duskig och kall för mitt kumils skull.
Näsan, den svider och blöder,
Klöst utaf bröder. 
Stop, som jag glömt,
Det skall bli ert, jag dock älskar er ömt!
Tömmen, ack, tömmen för egarn
Ifylda bägarn!

Svag är min hand,
Spiller visst ut den på dukens rand.
Händer och armar mig svika,
Benen tillika.

Freja, som tog
Falkvingar och kring i rymderna drog,
Kunde du kraft mig förläna
Krypa på knäna!

Sträckte jag ock
Benena ut, de ej bure mig dock.
Ledsamt, att döden först bringar
Gudarnes vingar.

Bröder, som ha'n
Haglat och svirrat med mig hela dan,
Hjelpen er vän ur rännstenen
Åter på benen!

<b>Movitz' anlete.</b>

Ingen morgonrodnad blänkte
Än i östern opp.
Ingen ljusets gnista stänkte
Rosens slutna knopp.
Uppå ängens låga tufva
Ingen perla brann,
Och i Bacchi späda drufva
Än ej blodet rann.

Ingen vårens rosendimma
Darrade för vind.
Än ej någon purpurstrimma
Sken på flickans kind.
Venus var ej än i dagen
Stigen ur sin våg.
Glädjens gudom med behagen
I sin knoppning låg.

Klang af glas och sångarns lyra
Örat än ej hört.
Bacchi ljufva skaldeyra
Hjertat än ej rört.
Movitz' anlet då ur gruset
Opp i verlden står,
Och det klara gyllne ljuset
Kring all jorden går.
Morgonrodnan dejlig myser
Som en lycklig brud.
Blomman emot solen lyser
I sin fagra skrud.
Lilla fjäriln purprar vingen.
Daggens perla ler.
Och i glada blomsterringen
Kärleken man ser.

Flickans lena kinder brinna
Nu af vin och fröjd.
Drufvans röda safter rinna
Ifrån dal och höjd.
Skaldens harpa eldigt klingar
Kärlek, mod och hopp.
Och på nöjets lätta vingar
Själen svingar opp.

I, som menskolifvet smäden,
Evigt klagande,
Fram för Movitz' ögon träden,
Sen hans anlete.
Sen, hur Bacchi glädje strålar
Der i fulla drag.
Sen, hur rankans eldfärg målar
Kinden med behag.

Sen uppå hans purpurnäsa,
Sen der, hvad som står
Uti rödt och blått att läsa:
Hurra och gutår!
Lyssnen se'n på klara ljuden,
När fioln han rör!
Är det icke skaldeguden
Sjelf, som stråken för?
När som glasen likt demanter
Blixtra kring en bål;
När från alla verldens kanter
Höras hurra-skrål;
När i ringen Movitz stiger,
Ropar: »glaset tag,»
Och all verldens folkslag viger
Till ett brödralag;

När han mössan af sig tager,
Med sitt glas i sky;
Står der i sin fulla dager
I sin rosenhy;
Rankan sig kring håret slingrar
Lik en gudakrans;
Och med flickan Movitz svingar
I en kontra-dans;

Bröder! är ej denna jorden
Då ett Edens fält?
Hjertat uti sjelfva norden
Klappar då så sällt.
Hvarje plåga lätt förrinner,
Som en vårens ström.
Och vårt lif så ljuft försvinner,
Som en morgondröm.
	<b>Mollbergs filosofi.</b>

Fy tunnor tusan! hvad verlden är ängslig!
Aldrig en dag skall jag lefva här mer.
Ständigt man vandrar ju bunden och fängslig.
Pelle! från spiken tag nattrocken ner,
Skaffa mig vatten uti karafinen,
Gack in i boden och köp mig ett ljus,
Rulla se'n neder den gröna gardinen,
Sätt man på bordet min bästa kardus!


Ingen ting gläder mig mera i verlden;
Allt är förgängligt och mörkt under soln.
Pelle! spring neder, på stund ner till värden,
Säg, jag vill låna den ena pistoln.
Nu jag farväl af din glädje vill taga,
Sorgliga verld, med ditt brokiga prål!
Mer ej din lusta mitt bröst skall bedraga.
Snart jag går bort från ditt bullrande skrål.


Pelle, hör på! För den plåten du köper
Tvenne qvarter af det bästa, som fins.
Skynda, låt se, att du hurtigt nu löper...
Pelle! nå vänta, pass på, om jag mins --
Jo, hos Johanna en biffstek -- må göra --
Himmel! hvad verlden dock sorgelig är! --
Dito en talrik med lök och äggröra.
Skynda, jag väntar dig åter snart här!
Bara bekymmer en dödelig följa.
Barnet i vaggan ju gråta man hör,
Ungdomen kärlekens marter förfölja,
Mandomen sig uti mödor förstör.
Nej, en pistol mitt bekymmer skall sluta...
Pelle, för tusan! Hvad? Är du re'n här?
Bravo! du fick det väl utan att pruta?
Här, tag en snaps för ditt myckna besvär!

Lefver än farbror på Hamburg? -- »Han lunka'
Mellan två bålar så trinder och tjock.» --
Nå, än bror Movitz? -- »Han satt der och klunka',
Öppnade jemt på sitt knarrande lock.»
Säg, hvad är klockan? -- »Hon klämta' nu fyra.
Solen re'n lutad mot vågorna går.» --
Pelle! för dig jag vill edligt bedyra,
Aldrig din Mollberg mer skåda du får. --

»Ner uti porten jag skåda' en fänta.» --
Nå! kära Pelle, hur såg hon väl ut? --
»Vacker och välväxt.» -- På dörren vi glänta...
Kanske hon kom för att skåda mitt slut.
Nå, ta mig tusan! god' qväll, kära Ulla!
Kom och tag afsked af Moll berg, din vän!
Se mina kinder af tårar helt fulla.
Döden mig nalkas. -- Pistoln, ser du den?
<b>Mollbergs frieri.</b>

Hvarför är Mollberg så hvit om sin kind,
Hvarför i anletet gulblek och mager?
Förr som en ros var han rödlett och trind
Och som en gäsmunk frodig och fager.
Har han fåttt afsked från tjensten, så säj?» --
Åh nej!

»Krökt som en merla jemt kutar hans rygg.
Tårar likt ärter på kinderna rulla.
Rösten är pipande som på ett mygg,
Och utaf takdropp hans näsborrar fulla.
Är han mörbultad af slängar, så säj?» --
Åh nej!

»Hufvu't är lutande, gången är trög,
Benen som rankiga nystfötter darra.
Ögat är stirrande, pulsen slår hög,
Händerna skälfva och knotorna knarra.
Månn' han är kär och vill krögarmor ha?» --
Ack ja!

Verkligen? jo, jo, jo, jo!
Han är fast i Amors garn!
Hvem har detta kunnat tro
Om den arma, stackars kar'n?
Men så går det i vår verld!
Bäst man rustar,
Sig förlustar,
Är man uti bojan snärd.
»Kurage, bror Mollberg, se så, stig nu fram
Till skänken der borta, dit bort till madam!
Säg redligen ut dina hjertliga tankar
Och kasta i kärlekens sköte ditt ankar!»

Fram nu han drog,
På mutter titta',
Och mutter hon log.
Pulsarne spritta.
Nu fick han ja!
Hin besitta,
Så glad han blef!
Promt nu han klef
Helt dristigt till disken
Och ville ta
En sup på räkning, en ditopå fisken.
En fisk han då fick på sin trut.
Och så tog frieriet slut!
<b>Sorgeruna öfver fader Bergström,</b>
namnsdagsblåsare i Katarina-trakten.



Så har då Bergstöm lagt ned sitt vapen,
Sitt instrument och sin vandringskäpp.
Han var näst Movitz, Collin och Knapen
I klangens klocka den bästa kläpp.
Han embarkerat på Karons skuta,
Att ro sig fram till en bättre nejd.
Mot dödens välde vi fåfängt pruta.
Han ständigt segrar i lifvets fejd.


I saknans florsdrägt svep in basongen!
Hvem mägtar blåsa nu mer derpå?
I fjol man hörde den sista gången
Hans svanesång på de böljor blå.
En ilning smög ifrån höstens vindar,
Och fader Bergström, han var ej mer.
Sin sorgkrans vänskap kring urnan lindar
Och tårögd kärlek sin myrten ger.


Farväl, bror Bergström! Till himlens salar
Du rycktes plötsligt utur vår famn.
Nu eliseiska du endast talar,
På läppen sväfva blott gudanamn.
Dig Ganymedes ambrosia bringar.
Hvar dag du tömmer din nektarbål
Och lyfter hatten, pokalen svingar
Och dricker Amors och Bacchi skål.
Om i den grönskande lagerskogen
Tillfälligtvis du får fatt uppå
En däst figur, som, vid glaset trogen,
En näsa bär både röd och blå
Och basfiol under armen klämmer,
I den persedeln känn fader Berg!
Som du, ej mera sitt rör han stämmer,
Hans kind är målad med dödens färg.


Ser du ett kullslaget stop på tufvan,
Förgät ej Adlerstop, kommendörn.
När full du proppat din mund med drufvan,
Tänk uppå Planberg, den oratörn.
Och ser du qvällen smått lyfta kjolen
Med stjerngarnering och purpurkrans,
Stöt uti hornet och stäm fiolen
Och tänk på Ulla och hennes dans.


Och dammar pudret från blomstrens ängar,
Tänk uppå Jensen, hans tång och kam.
Och skimra gracernas liljesängar,
Tänk på de hvita, små spaka lam,
Som tumla om under mjuka fällar.
Och fins det måne uti din verld,
Mins då det månsken, som höstens qvällar
Försilfrat brödernas våta färd.


Om du en getabock främst på spetsen
Af någon bergsklippa bräka hör,
Tänk, fader Bergström, tänk då på Wetzen,
Som bröllopsverser i vinden strör.
Och hör du kacklas i dyn och mossen,
Vid grodors qväkande, ufvars tjut,
Så mins och tänk på den galne Gåsen,
Som barbent skalade verlden ut.
Ser du satyren krumfotad dansa,
Mins Jergen Puckel, plattysken han.
Ser du Silenus pokalen kransa,
Tänk uppå Movitz, som dricka kan.
Och är det möjligt, att slagsmål finnes
I gudars helgade, stilla lund;
Vi alla hoppas, att du då minnes
Grälmakarns plåstrade kind och mund.


Och ges det ur uti evigheten,
Urmakar Fredman ej då förglöm.
Om ej för annat, för rariteten,
Ett glas för honom och sången töm.
En gång vi vakna i Elyséen.
Led då oss fram till de källor små,
Att vid dinéen och vid soupéen
Vårt återseende klingas må.
<b>Flaskans, korkens och korkskrufvens 
upprinnelse.</b>

En Majdag vid ensliga stranden
Går Barbara sakta sin stig
Och söker att forma af sanden
En skepnad, som liknade sig.

Förgäfves.  Ur händerna rinner
Den halkande sanden allt jemt.
Och knappast begynna hon hinner,
Då allt är förloradt och skämdt.

Apollo det ser, der ur borgen
Med gyllene spannet han gick.
Han läser bekymret och sorgen
I Barbaras tårade blick.

Han stiger från himlen till jorden
Och fattar gudinnan vid hand
Och talar de märkliga orden:
»Gif hit mig en näfve af sand!»

Han tar och den kramar till samman,
Och smält är hvart korn i hans hand.
Till Barbaras häpnad och gamman
En flaska af glas står på strand.
»Hur skönt, hvad du skapat,» hon säger,
»Du sångens och tonernas far!
Ett enda dock bilden ej äger:
En lefvande själ han ej har.»

Står Bacchus i skygd af en ranka
Och lyss på de språkande två.
»En själ båd’ med känsla och tanka,»
Han hviskar, »strax bilden skall få.»

Han bryter en klase, och saften
Mildt droppar ur drufvorna ner.
Allt högre den glödande kraften
I bilden man stigande ser.

Och perlorna sprittande fräsa
I hvirflande, skummande lopp.
Och känslorna kokande gäsa
I skepnadens glänsande kropp.

»Håll!» ropade Barbara, »himmel!
För vildt blir det sjudande blod.
Hvem fins, som kan dämpa dess vimmel?
Hvem kufvar det svällande mod?»

En faun då hoppar på slätten,
Otymplig och stygg som en sork.
Han säger: »Det hjelps, om I sätten
I pipen af flaskan en kork.»

»På mosslupna fältet der borta
Man skönjer en underbar lund.
Bland stammar än långa, än korta,
I finnen det sökta på stund.»
»En gång var Silenus på nocken
Och mötte en nykterhets-tropp.
I vrede förbytte han flocken
Till korkträd, från tå och till topp.»

Fram Momus nu vinkas att genast
Fortila till lunden med hast.
Han skyndar.  På halfqvarten senast
Till baka han är med sin last.

Pang! pluggades korken i pipen
Att skaffa för sjudandet bot.
Der satt han beskedligt i knipen
Som domkraft att hålla emot.

Far så med de sprakande blossen
Från himmelens glimmande rand
Kupido, den älsklige gossen,
Och varseblir bilden på strand.

»O, dårskap! Låt ungdomen rusta!
Han spränger dock glaset till slut.
Förgäfves att dämpa en lusta,
Som först med vår lefnad dör ut.»

Så sagdt, och, det anade ingen,
Fast skälmen i ögat han bar,
En korkskruf han fram under vingen,
Smått skrattande, saktelig drar.

Han korken tar ut, och så bryter
Två liljor på grönskande kust,
Och purprad i kalkarne flyter
De fradgande dropparnes must.
Åt Barbara ger han den ena,
Den andra behåller för sig
Och hviskar: »O, kom att förena
Din själ och ditt hjerta med mig!»

En kyss, och de smälta till samman
Med själarne mund emot mund.
Och så under jublande gamman
Knöt kärlek med drufvan förbund.
<b>Samtal mellan Mulpus och Markolfus
om pastorat.</b>

		Melodi:	<i>Gamle bror Jochum.</i>

MULP.	Klang, bror Markolfus! skall man tro det pratet,
	Hvarom nu glunkas när och fjer,
	Att du har knipit det der pastoratet,
	Som bortom Fittja värdshus är,
	Just det der sköna invid viken
	Med sina åkrar, ängar, fält och skog? --
MARK.	Jo jag hufvu’t slog på spiken.
	Svår var väl den tunga siken,
	Men jag den upp på landet drog.

MULP.	Det var manhaftigt.  Skål, min värde broder!
	Låt mig få kyssa dig på mund! --
MARK.	Tack, broder Mulpus! Du är allt för goder.
	Alltid på vänskap var du rund.
	Ja, jag tog fatt den basilisken. --
MULP.	Det var en gräslig baddare så stor! --
MARK.	Kypare! sätt fram på disken
	Smör och kött och af deh fisken,
	Som har de långa, röda klor.

MULP.	Men, bror Markolfus, låt mig nu få höra.
	Teckningen af ditt pastorat. --
MARK.	Jo, der fins mycken åker till att köra,
	Som gör en stadsbo rigtigt flat,
	Djupare diken än din tanka
	Och så förkräckligt breda, kära bror! --
MULP.	Der om våren nors lär vanka.
	Tänk, hvad bror då lär få samka
	Fisk åt sig sjelf och kära mor!

	Nå än din prestgård, den väl redan eger
	Hundkoja, stia, bod och stall? --
MARK.	Ja tänk, att pratet re’n i staden säger,
	Att den skall byggas af kristall.
	Midt i palatset skall en kruka,
	Full af syren och myrten, sättas ner.
	Kypris! gif mig promt lactuca,
	Sill och lök! -- <i>Mulp.</i> Min bror lär bruka
	Stärka sin mage, som jag ser.

	Klang, bror Markolfus! tömmom punschens råga!
	Lycka af hjertat till allt godtl
	Värdes ursäkta, törs jag litet fråga
	Ännu min bror om något smått?
	Säg, om der värdshus fins på stället? --
MARK.	Ack, kära bror, ty värr, ack nej, ack nej!
	Men jag tänkt att högst på fjellet
	Bygga ett, och det kapellet
	Enkom skall bli för dej och mej. --

MULP.	Tackar ödmjukast båd’ för det och punschen
	Och för den rara sillsalat!
	Tänk, i mitt hufvud re'n jag känner dunsten
	Utaf ditt våta pastorat
	Får jag till slut nu proponera
	Allsköns gesundheit för din unga fru!
	Jag, ty vän, kan ej oron. --
MARK.	Drick, min bror, då desto mera!
	Du denna punsch betalar ju?
<b>Sång för Grekerne.</b>
<tab>(28 Maj 1826.)


Bölja, som vaggar vår fredliga färd
Uppå Mälarns rand kring grönskande stränder,
Kanske du är från den sydliga verld,
Ifrån Greklands blomstrande stränder,
Der Misolonghi stolt emot sky
Höjer sin panna sårad och blodig,
Dock i sin kamp än tapper och modig
Trotsar hvar fiendes eldregn och gny.

Kanske hjeltinnor i famn mången gång
Vaggat fram du har i blodiga spåren,
Hjeltar, som stupat vid kulornas sång
I de unga blomstrande åren.
Må då i dag kring denna vår bål
Och vid de minnen, tanken förnöja,
Trofast och varmt vi glasena höja,
Dricka för Grekland befrielsens skål.


Grekland! din välgång vi önska med skäl.
Knappast något land historien känner
Med så stora män till hjerta oeh själ
Och så varma frihetens vänner.
Hemfödda voro ära och dygd,
Känsla för skönhet konster der spridde.
Lyran man bar, med svärdet man stridde,
Myrtnen och lagern beprydde hvar bygd.
Väl än i mörker din frihetssol står;
Snart dock för din blick hon åter skall brinna,
I sitt nedan re’n i blodbestänkt spår
Ottomanens måne försvinna.
Längst bort i nord bland fjellbergens jern,
Grekland, ditt öde rörer och väcker.
Re’n från dess kust dig friheten räcker
Slipade svärd för ditt skydd och ditt värn.
<b>Vid Lorenzo Hammarskölds begrafning.</b>

Också du från oss är hädangången,
Bröts i midten af ditt lefnadslopp
Ur vår kedja.  Ja, den lösta fången
Har till högre rymder stigit opp.
Men den klagande, den trogna sången
På din graf en minnesblomma strör,
Hviskar från den läpp, din urna rör:
Såsom du, af vänner icke mången
Varit älskad, saknad i det lag,
Der du spridde kunskapernas dag.

Ifrån jordens törnen, stormens ilar
Nu bland Sarons liljor lugnt du hvilar.
Rätta sanningsljuset nått din syn.
Lagern byts i segrens ärekrona.
Evighetens rena hymner tona,
Och den Gud, som gått att allt försona,
Möter dig ur ljusa silfverskyn.

Svag är tiden.  Sjelf den knappast anar
Hvad den vill, och vexlar klädedrägt
Som en tärna, mulnar än, än klarnar,
Byter lynne, som en vårdagsflägt.
<i>Du stod fast.</i>  En annan tid sig danar
(Frihet re’n dess trunga boja bräckt),
Rättvist dömande det ljus, du väckt.
Vandrarn efter stjernans väg ej spanar,
Förr’n vid midnattstimmens mörka väkt
Hennes ljus i molnets bädd är släckt.
Äfven du, som andra, brister egde,
Men din rena vilja öfvervägde
Tadlets gift och ondskans lömska tand.
Ej för dagens lätta efemerer
Var du född. Din blick mot högre sferer
Steg, och rättvisan ditt minne bärer
En gång till odödlighetens land.
Riksdagsvisa.
(1828.)

Är det sant, att riksdag snart man får, san?
Ganska visst, ty det i Argus står, san.
Högt ifrån tribunen
Han ur träbasunen
Blåst den samma ut till nästa år, san.
Fåfängt, mån I veta,
Är mot farbror streta.
Han har så befalt, och saken går, san.

Hvem skall då vår riksdag föra an, san?
Argus, kära bror, och ingen ann, san.
Han med långa bena
Framför oss skall skena,
Drifva verket på som sjelfva fan, san.
Han kan bäst orera,
Dito balansera.
Honom ska vi ha till taleman, san.

Intet utskott skall då mera ges, san,
Farbror undantagen och hans niece, san.
De ska allting rätta
Och i spalter sätta
Enligt Argi egen långkatkes, san,
Ingen alls få tala,
Farbror ensam gala,
På publicitet sig skrika hes, san.
Allmän tryckfrihet man då skall få, san,
Argus fritt kring land och rike gå, san,
Hållas af hvar bonde,
Sjelfvaste hin onde
Ha’n som käpphäst till att rida på, san.
Bok blir öfverflödig,
Argus endast nödig;
Han från predikstoln skall läsas då, san.

Alla länsmän skall man slå ihjel, san,
Land och rike deraf må så väl, san,
Prest ej mer behöfvas,
Ingen mer bedröfvas,
Hur det går det arma kräk, vår själ, san.
Blott <i>upplysning</i> finnes,
Salighet nog vinnes.
Om med godo ej, hon fås med gräl, san.


Argus lofvat då med sin kredit, san,
Stärka rikets bank till vår profit, san,
Som finans-minister
Bota statens brister.
Då all verldens guld skall strömma hit, san.
Hurra för profeten
Och Argusiteten!
Den ej hurrar med är jesuit, san.
<b>Elegi öfver Brodren Stjerftstolpe vanligtvis
kallad Brodren Wetz.</b>


Hösten var kommen. I lundarne svängde
Brusande stormen på regnfylda vingar,
Neptun med gaffeln slog mörkgröna ringar,
Nattugglan skrek från sin slokgran »klädhvitt!»
Talgögd Orion från skyfästet blängde,
Månen stod frostbiten, kulen och bitter,
Slutadt var svalans, var bofinkens qvitter,
Löfvet på marken låg gulnadt och spridt.


»Nu är det min tid,» sad’ döden, och lyfta’ 
Bågen och fattade pilen med handen,
Blickade så utåt Mälarelanden,
Der broder Wetz gick och tralla’ G-dur
Huru han måtta’ och huru han syfta’,
Wetz för den grymme tyrannen blef målet.
Oförtänkt föll han, som axet för stålet
Eller som blomman för störthaglets skur.


Alla Najader med tårvätta kläden
Greto den glädtige sångarens öde.
Ja, ut grifterna sjelfva de döde
Nämde det grymt, att så hastigt han föll.
Skogsguden sörjde, matt lutad mot träden,
Neptun svor till midt i forsande stråken:
»Wetzen är döder; det är ju hin håken!
Han, som febusiska tömmarne höll.»
»Ja, han är borta,» så suckade eko
Och in i berget sig klagande stängde,
Längs öfver dörren ett bårkläde hängde
Utaf de gulnade lönnarnes blad.
Bäckens små böljor i krusning sig veko,
Liksom i sorghufvor, samman i dalen.
Flora bedröfvad och blek satt i salen,
Språka’ om Wetzen med hvar Oread.


Och nu de tänkte sig alla till baka,
Än hur han gått der i skogsdäldens tystnad,
Mättat med foglarnes samljud sin lystnad
Eller ock klinkat på lyran med hand,
Suttit i gröngräset ända till haka,
Samlat narcissor, violer, konvaljer,
Prydda med daggens små klara emaljer,
Till någon högtid vid Mälarens strand;


Än hur på vågen med Fredman i sköte
Muntert han trallat: »Hej! <i>Blåsen nu alla!</i>
»Ulla, vår Ulla, dig syster vi kalla,
<i>Få vi dig bjuda</i> af drufvan, den der?»
Än hur han vännerne vandrat till möte,
Flaskorna skakat till vingudens heder,
Tumlat på dunmjuka tufvorna neder,
Glädtig och språksam, rödblommig och kär.


Så af naturen han skördat sin, lager;
Ty hennes älskling han var öfver måttan,
Båd’ när på Örby i löftäckta grottan
Sommarens svalka till ro honom böd,
Eller när ljufligt vid vårsolens dager
Suset af Djurgårdens grönskande ekar
Vinkade skalden till tjusande lekar
Framför en pontaksbål roseneröd.
Minnens I, vänner, på Lögarens vågor
Hur han oss följde på färden den stilla,
Sjöng om sin Kloris, Julie och Kamilla,
Höjde på glaset för hvarje kusin?
Himmelen kläddes i flammande lågor,
Böljan var strålbeprydd, smyckad i gala,
Lät sin garnering kring farkosten svalla,
Buren i höjd af triton och delfin.


Och när den småtäcka holmen vi hunnit,
Smöret låg sirligt och smörblomstren smekte,
Osten i gräset med kattosten lekte,
Skinkan på berghällen primade grant,
Flaskan i midten sin äreplats funnit; --
O! huru Wetzen då orda’ och språka’,
Huru för ljufligt det var till att råka
Bröder, som äta och dricka bastant!


Vanligtvis klädd i blå frack, hvilken kyste
Knävecken baktill, i benkläder ljusa,
Stod han och låddes för sötkummil krusa.
Men tog han glaset, blef klunken ej klen.
Bröstet en glittrande kråsnål belyste.
Högt upp mot kinden gick nattkappans krage,
Randiga västen långt ned om hans mage.
Stöfveln var blank, när som soln derpå sken.


Och när då dagen sjönk neder i vester,
Slog i hop tältet det roseneröda,
Skyarne började mindre att glöda,
Qvällsvinden somna’ i björkarnes sköt,
Stjernorna tändes till nattliga fester,
Ljuskronan, månen, bland skogens kulisser
Hissades neder, på kullens narcisser
Nattdaggen ljuflig och doftande flöt,
Tordyfveln, bädande morgondag fager,
Surrade fram öfver slumrande marken,
Rågknarren knäpte, men tyst var i parken,
Sjunkande böljan sig lade vid strand,
Ekorn af renmossa bäddat sitt läger,
Dufvan små ungarne skylde med vingen; --
Minnens I, bröder hur Wetzen i ringen
Stod med sitt glas och sin luta i hand?

O, huru blixtrade nu ej hans snille!
Lekande, smekande Muserna alla,
Himmel och afgrund han syntes befalla,
Mana med lyran att lyda hans bud.
Högljudt spreds löjet i brödernas gille.
Glädjen här tänktes ej endast, men kändes.
Och vid de offer, af drufvorna tändes,
Bacchus blef nöjenas verklige gud.

Bröder från nordan och östan och sunnan,
Hedrom hans mull med en skål och en visa!
Skalden är borta, men minnet skall prisa
Ännu i lång tid det snille, han var.
En efter annan, som han, vandrar unnan.
Innan det sker, må pokalerna tömmas.
Wetzen, din skål i vårt lag skall ej glömmas!
Kan du, så klinga från fästet ett svar!
<b>En skål för naturforskningen.</b>

Hur ljuft att skåda i naturen!
Säll den, som den blicka kan!
Han ser i blommorna och djuren
En skrift om verldens upphofsman.
I källans hviskning, flodens brusning,
I daggens prakt på blommans skrud,
I åskans blixt, i vestans susning
Han hör och skådar samme Gud.


Ett alfabet naturen skrifvit.
Hvart ting deraf sin andel fick.
Det minsta grand, som far, blef giftet
En hieroglyf för siarns blick.
Hvar fogels fjäder fått sin runa,
Hvar sten ett djupt förborgadt ord.
Odödligt äro orden skurna
I vatten, luft och eld och jord.


Ett universum saligt drömmer
I blommorna sin rosendröm,
Och hjertats känslovåg sig tömmer
I hvarje bäck, i hvarje ström.
Hvem vet, hvad aning jordens hjerta,
Hvad känsla häfves i dess bröst!
Rörs klippan ej af fröjd och smärta
Vid klangen utaf ekos röst?
Ja, allt har lif, ifrån atomen,
Som skaparn vid din fot har lagt,
Till soln der uppe uti dômen
Och öfverengeln i sin prakt.
Död eller lif allt är det samma;
Blott samma spel med skilda namn.
I sjelfva vattnet bor en flamma,
Och ljus i sjelfva mörkrets famn.

Pris egnas den, som offrar stunden
Att lösa verldarnes mystèr!
Med själn vid detta <i>nu</i> ej bunden,
Sitt allt åt forskningen han ger.
Ej nordens is, ej himlens strålar,
Ej Nubiens öknar skyr hans fjät.
Hvarthän han går, han ser och målar
I tanken skaparns majestät.

Så klingom då naturens ära
Och forskningens uti vår rund!
O, må vi flitigt offer bära
Åt dessa tvenne i förbund!
Linné! ditt stora namn än blommar,
Trots femti vintrars is och snö.
Din skål i vinter, höst och sommar!
Först med vår verld ditt namn skall dö.
<b>Sång till professor Agardh, då han blef
biskop.</b>

-- --

Redan hedenhös den sed man hade <footnote>Mel: Lik en fjäril älskande det sköna.</footnote>
Festligt fatta hornet till en skål.
Se’n man denna plägsed från sig lade,
Tog man glaset kring en rågad bål.
Mera ej för hornmusiken fallen,
Tonen steg i hög och prägtig rang,
Då ur klara blixtrande kristallen
Harmoniens silfverstämma klang.

-- --

Samma plägsed <footnote>Mel: Gubben Noah.</footnote>
Än i våra dar!
Här i detta tjället
För vår bisp på stället
Ta vi glasen,
Klinga par om par.

-- --

På snillets gudavingar buren,<footnote>Mel: Jag icke någon vällust känner.</footnote>
Kring skapelsen han gjort sin färd
Och gåtan löst uti naturen
Af blomstrens underfulla verld.
Intet ljufvare jag vet,<footnote>Mel: Goda gosse, glaset töm.</footnote>
Än att vänligt locka
Ur naturn dess hemlighet,
I dess gårdar plocka
Rosor små och binda se’n
Till en krans dem alla,
Sist i ring af vänskapen
Låta drufvor svalla.


Se, der står presten <footnote>Mel: Gläd dig af lifvet.</footnote>
För alla blommors vård!
Du, som är gästen
Uti hans gård,
Der tusen blomster vid hvar ann
Gladt kyssas hela långa da’n,
Nu tag ditt glas och töm det ut
För <i>botanisten</i> der!


Lefve vår Agardh,<footnote>Mel: Gloria Deo.</footnote> 
<i>Episcopus florifer!</i>


Blott ett tomt, ett färglöst gyckel <footnote>Mel: Sällhets skapande förmåga.</footnote>
I vår verld all kunskap är,
Då ej <i>ordet</i> blir den nyckel,
Som oss öppnar hvar mystèr.
Ej af <i>enskildheter</i> samlar
Anden något helt och stort.
I ett kaos om han famlar,
Hvad han än har sett och sport.
Hvar står ordet då att finna,
Som en sådan trollkraft bär,
Att det tyder hvar mystér?
Säg, hvar är det väl att vinna?

Kristendomen, der se ordet,
Som från himlarne steg ned
Och i skrift blef synligt vordet
Och i mörkret klarhet spred.
Fåfängt nämns du i naturen
Tolk af hennes skönhets prakt,
Om du dertill ej blef buren
Utaf gudalärans magt.

Vid dess låga tänd din fackla!
Då af natten blifver dag.
Icke mer din tankes lag
Mellan sant och falskt skall vackla.

Då en vishetsbok af under
I naturen tindrar opp.
Dalens blommor, fältets lunder,
Källans glimt och forsens lopp,
Fogelns sånger, hafvets vågor,
Fjellets spets, af stjernor krönt,
Månens silfver, solens lågor
Knytas till ett himmelskt skönt.

Och den sista, som den första
Länken han i handen bär,
Som bland högt det högsta är
Och bland storheter den största.

Och till honom då du närmas,
Liksom våren himlens sol.
Köld och mörker från dig fjermas.
Du har funnit lifvets pol.
Ej din tanke mera villas,
Ljus du fått af Herrens ljus.
Ej ditt hjertas känslor spillas
För det tomma jordens grus.

<i>Mikrokosmos</i> af det hela,
Flyg med stort och frejdadt namn
Mellan jord och himlars famn,
Att till allt ditt snille dela!
<b>Med, anledning af riksdagens afblåsande 1835.</b>

Författad på Kristi himmelfärdsdag.

Så är då vår riksdag till ända,
Se'n månader sexton han räckt.
En hvar får till hemorten vända
Att famntaga vänner och slägt,
Från magerhet äta sig åter
Till fetma och glädtigt humör.
Trutututi tututi -- Hör!
Trumpeten han låter.

Han sjunger: »Farväl riksens ständer!
Farväl med ert snick och ert snack!
Nu visen oss fritt edra tänder.
Er magt är till ända. Stor tack!
Från högdjur ni åter gått neder
Till bockar och getter igen.
Trutututi tututi. -- Hän
För pocker med eder!


Hur klokt af er saken bedrifvits,
Det få vi nog skönja till slut.
Hur mycket än talats och skrifvits,
På fyrra I gån, som förut.
Väl sökte ni eder fördjupa
I nykterhet.  Slutet blef dock:
Trutututi tututi - noch
Ein wenig vi supa.
Visst gick ni å stad för att hjelpa
De arma baroner en gros,
Som bysättning hotade stjelpa.
Deraf skulle bonden ock få.
Men den, som fick sitta emellan,
Var riksgäldskontoret.  Dock nej!
Trutututi tututi -- Ej
Det togs uti fällan.

Så börja' ni riksrätt att leka
Och reste en Babylons ugn,
De arma statsråder att steka.
Dock derur de gingo med lugn.
De sjungo sin lofsång i bladet,
(Statstidningen) och ni -- låt si!
Trutututi tututi -- Ni
Förlorade vadet.

Dock hän med kritik och trumpeter!
Vi veta ju dagen i nord.
Han Himmelfärdsdagen ju heter,
Då allting bör fröjdas på jord.
Från stoftet vi lyfta vårt öga
Dit upp, der evinnerlig vår
Tululleli lululi -- rår,
Men riksdagar föga.

Der blomma visst skönare tider,
Än här på vår jordiska rund.
Der kämpas visst ädlare strider,
Än käbblets med penna och mund.
Så höjen pokalen för striden,
Som denna gång slutats! Jawohl!
Klingklingeli klingeli -- Skål!
För <i>frihet</i> och <i>friden!</i>
<b>Sång på Östgöta gilles högtidsdag den 28
November 1835.</b>

Östgöta gilles herrar och bröder!
Denna vår fest bör fuktas i vått.
Ej blir det gladt förr'n vindrufvan blöder
Och man en tår på tanden har fått.
<tab>Skön var September,
<tab>Duskig Oktober,
<tab>Likså November.
<tab>Kall blir December.
Allting oss manar tömma vårt glas.
Hvilkens är skålen? -- Östgöta bygdens.
<tab>Hurra för den!
<tab>Hurra! Hurra!
Östgöta gilles herrar och bröder!
Denna vår fest bör fuktas i vått.
Ej blir det gladt förr'n vindrufvan blöder
Och man en tår på tanden har fått.


Östgöta kartan låt oss betrakta!
Der ligger <sp>Norrping</sp> stolt vid sin vik.
Staden är värd, att vi den högakta,
Ty i hvar vrå man rest en fabrik.
<tab>Hurra, hvad stolar!
<tab>Kors, hur man spolar,
<tab>Väfver och rustar,
<tab>Svettas och pustar!
Rika grossörer, ull i parti!
Hvilkens är skålen? m. m.
<sp>Sörping</sp>, ock kallad <sp>Suren</sp>, med tiden
Blir nog en stad af handlande full,
Bara kanaln kan vinna i striden
Med Öresund och taga dess gull.
<tab>Nu är han liten,
<tab>Gammal, försliten.
<tab>Endaste skatten
<tab>Är i dess vatten.
Men pass man på! han stiger en gång.
Hvilkens är skålen? m. m.

<sp>Vadstena</sp> fordom egde ett kloster
Präktigt och grant, Brigitta till lof.
Ej mera höres dess Pater noster.
Staden sig bytt till knypplande hof.
<tab>Dokade möjor,
<tab>Radband och slöjor
<tab>Gått till de döde.
<tab>Klostret står öde.
Friborna mör i stället man ser.
Hvilkens är skålen? m. m.

Men i vårt glada, bacchantiska tummel
<sp>Skenninge glömma</sp>, det vore skam.
Redan jag hör i fjerran ett mummel.
Dödsengeln far i slagtarschäs fram,
<tab>Märker och pekar
<tab>På' sina stekar,
<tab>Trinda och gödda,
<tab>Ståteligt födda.
Uff! hvilket stoj, hvad trängsel och dam!
Hvilkens är skålen? m. m.

Ej residenset här må förgätas,
<sp>Linkping, ock nämdt för lilla Paris.
Sparris och kyckling der kunna ätas
Och dito gös för sjungande pris.
<tab>B--m och V--n
<tab>Vigter och bessman
<tav>Veta handtera.
<tab>Må de florera!
Flinkaste köpmän uti sin ort.
Hvilkens är skålen? m. m.

Landsbygdens fägring ej i vår tafla
Sakna vi må: ett <sp>Ydre</sp> och <sp>Tjust</sp>.
Sjelfva naturen der tyckes afla
Allt, hvad som nämns behagligt och ljust.
<tab>Höjder och dalar,
<tab>Blommande salar,
<tab>Glittrande sjöar,
<tab>Löfklädda öar
Smycka dess fält i lekande drägt.
Hvilkens är skålen? m. m.

Östgöta gilles herrar och bröder,
Klingom så gladt för denna vår bygd!
Drufvan oss vinkar.  Se, hur hon glöder,
Bjuder oss smaka vingudens brygd!
<tab>Vadstena, Sörping,
<tab>Norrping och Linkping,<footnote>Provincialismer.</footnote>

<tab>Må de allt mera
<tab>Växa, florera!
Rikdom och trefnad pryda vår bygd!
fivilkens är skålen? -- Östgöta bygdens.
<tab>Hurra för den!
<tab>Hurra! Hurra!
Östgöta gilles herrar och bröder!
Denna vår fest bör fuktas i vått.
Ej blir det gladt förr'n vindrufvan blöder
Och man en tår på tanden har fått.

<b>Helsning af Östgöta gille till Södermanlands 
och Nerikes, på Blåporten den 28 Maj l836.</b>

Melodi:	<i>Ulla, min Ulla.</i>

<sp>Öster</sp> och <sp>Söder</sp> här stöta till samman
Och dito <sp>Nerike</sp> på en gång,
Helsa hvar annan i hjertelig gamman,
Fatta pokalen med jublande sång.
Sörmland är rikt uppå skogar och grufvor.
Påkar och svärd man deraf får.
Östergylln åter med kornmustens drufvor
<tab>Kransadt står.
Men från detta ämne, fastän kärt och gladt,
Kom, låt oss dagen prisa!
Marken börjat grönska, och på dess rabatt
<tab>Sig Flora satt.
<tab>Se, hvad blombuketter
<tab>Våren bundit hop!
<tab>Hör på siskors flageoletter,
<tab>Gökars rop
Och Blåportens tuppar, hvilka gala nu:
<tab>Kukuliku! kukuliku!


Södermmanländingar, eder vi trofast
Helsa som grannbröder till vår nejd.
Alltid var friden emellan oss bofast.
Ej med hvar andra vi legat i fejd,
Ej ens i Upsala; ty när det gälde
Vestgötars dask, vi höllo hop
Och kring gemensamma punschbålar stälde
<tab>Våra stop.
Men från detta ämne, m. m.

Pojkarne forna bli't män uti staten,
Trampa sin bana med pust och svett,
Streta, arbeta och träla för maten.
En har fått ljufligt, en annan har ledt.
En blifvit skrifvare, fingrarne bläckar,
En blifvit prest, en ann' soldat.
En tunnar dricka, en ann' väger säckar,
<tab>Fet och lat.
Men från detta ämne, m. m.

Dock, när vi råkas så här i det gröna,
Låtom oss glömma förtret och pust,
Och med de purprade safter försköna
Blixtrande stundens snart flyende lust!
Skål, gode herrar! vår välönskan tagen,
Dito vårt handslag med allt skäl!
Tack för all gamman och trefnad för dagen!
<tab>Nu farväl!
Men från detta ämne, fastän kärt och gladt,
Kom, låt oss dagen prisa!
Marken börjat grönska, och på dess rabatt
<tab>Sig Flora satt.
<tab>Se, hvad blombuketter
<tab>Våren bundit hop!
<tab>Hör på siskors flageoletter,
<tab>Gökars rop
Och Blåportens tuppar, hvilka gala nu:
<tab>Kukuliku! kukuliku!
<b>Till naturforskaren, professor doktor 
Hedenborg, vid hans andra resa till Egypten.</b>


Från Tules fjellar flyktar du till söder.
Med svanen far du bort till fjerran land.
Och hemmets tärnor, alla glada bröder
Du lemnar qvar på denna öde strand.
Ges ingen magt, som kan dig återkalla?
Rycks med i dag utur vår famn vår vän?
Skall vida hafvet ständigt återskalla:
Han kommer aldrig mer igen?


Nej! blås ej vind! håll än igen din anda!
Haf, torka ut och blif en öde kust!
Att än ett år vår broder måtte blanda
Med dessa bröder smärta, fröjd och lust.
Ty rymmer han, som fogeln uti skogen,
Hvem tager honom fatt? Blott dödens hand?
Kom HEDENBORG, vänd om, blif vänskap trogen
Och slit ej än vårt brödraband!


Hvad vill du ega? Välj den skönsta tärna!
Säg blott ett ord, och promt hon blifver din.
Behagar dig en stuff af polens kärna?
Välan! vi borra oss i jorden in.
Vill du förtjena? Gör Karlsbadervattern
Vill du bli stor i Bacchi hemlighet?
Flux riddare du nämns till gyllne ratten
Och Bricollist förr, än du vet.
Dock res i Guds namn, res till ormars nästen,
Der krokodiler gapa dig emot!
Vi hålla oss som skomakarn vid lästen.
Hin flacka må kring detta våta klot.
Res och blif strypt, blif dränkt och få kolera,
Dig tjena upp till kejsarens eunyck!
Vi vilja mellertid här hemma residera
Och dricka om med eftertryck.

Men, då vi tralla här om gamla Elsa
Och <sp>Liten Kerstin</sp> uti höga loft,
Du kan till Farao, den stocken, helsa
Och gubben Moses i sitt kalla stoft.
Och om på någon slägtinge du stöter
Till madam Potifar i Orient,
Vi hoppas, att med dunlätt hand du sköter
Din unga tjusande patient.


Och skulle någon fåraskock stå åter
Af salig Labans, skicka tull tre par.
Af glädje, tros mig, P--s då gråter
Och lyser marknad ut, ja alla dar.
Promt nämns du då i nästa majkapitel
Till riddare af Nordstjernan, min vän,
Får tromans rang och dito konsuls titel
Och svans af storsultanen sen.
<b>Till en Skollärare.</b>

Melodi:	<i>Allt förvandlas, allt går om kull.</i>

Första skolfux, historien vet,
Engeln var uti paradiset.
Hand han lyfte och svängde riset,
När vår stamfar af äpplet bet.

Tvenne stutar då Adam fick,
Dermed jorden han sedan plöjde,
Sådde klöfver och backar röjde.
Sist all verldenes väg han gick.

Aristoteles har vår gärd.
Alexander perfekt han lärde
Geografi, så han tog till svärde
Och vann Asiens halfva verld.

Fannen ock sina kunder får.
Faust gick i den mörka skola,
Lärde supa och dito -- --.
Hin ock tog'en med hull och hår.

Och i Sverige ho räkna kan
Skolmagistrarne, von Daliner,
Rosensteinare och Tessiner?
Glöm för all del ej Seseman

Men vi glömma vårt föremål
Och vårt ämne för denna dagen.
N. N. blifvit till lektor slagen.
Vänner, klingom hans välgångs skål!
Ned till Skara han far å stad
Att latin uti pojkar plugga,
Emot koleran kalmus tugga
Och bli styrpinn för Skara blad.

Ett än fattas.  Han giftas bör.
Utan hustru det platt ej dåger.
Med sin höfding han kan bli svåger
Och på sistone kommendör.

Men för all del res hit ibland!
Vi ska pläga dig på det bästa.
Sjelfva frun skall få bli vår nästa,
Ta en tår, såsom vi, på tand.

Dock än bättre, att du blir qvar
Tull tre år ibland glada vänner.
Om i taskboken rätt du känner,
Inga respengar der du har.

Dröj, tills körsbären mognat ha!
Dröj, tills kräftan gått upp på Solen!
Dröj åtminstone der på stolen,
Tills vi klingat din skål! Hurra!
Tal
i sällskapet Par Bricole på Barbara-dagen 1837.

Solen och månen nu rulla mot julen,
Fröjdernas fest och skänkasernas tid,
Än på en molnbetäckt yta och kulen,
Än på en yta, som strålar af frid.
Mutter bredvid på den svigtande karmen
Vinkar ur skyn åt Bricollernas lag
Och med en höjning på mjellhvita barmen
Uviskar: «i dag är det Barbaras dag.»

Barbaras dag! Hvilken mägtig förtjusning
Fattar mitt bröst vid det budskapéts klang!
Dimmorna glesna. I skäraste ljusning
Glädjen å nyo i hjertat tar rang.
Hoppet på ett ben i rymden kringsvingar,
Kastande stjernor i lysande ring.
Själen i blinken med fyra par vingar
Flyger det himmelsblå hvalfvet omkring.

Tungt är nog lifvet min sann till att bära,
Giktfullt och pligtfullt, ej diktfullt, ty värr!
Pannor man skådar förbistrade, tvära,
Kinder med skårsor och finnar och ärr.
Liksom med lina en dragare tjudrad,
Vid det enformiga menniskan bands.
Alltid hon hoppas och jemt blir hon pudrad.
Ödet har alltid en ursäkt till hands.
Ingenting håller af glas och porsliner,
Nattkappor, slängkappor, skodon med mer.
Bort rinna strömmar och bort rinna viner.
Hus stå på lut och i gatan slå ner.
Skönheten vissnar lik blomman på fältet.
Styrkan går af som en springande sträng.
Svärdet, som blixtrar och glimmar vid bältet,
Rostar, och svart blir det blanka gehäng.

Skräddarenålar och pressjern och saxar,
Med sina tillbehör, kanfas och tråd,
Plötsligt anammas af rättvisans kaxar.
Här icke gäller en sömsmån af nåd.
Säck efter säck på polisryggar lassas.
Intet af plagg nu till julen man får.
In i det nya det gamla må passas,
Till dess i saken en vändning man får.

En ger upp staten, en annan up~ maten,
Mister galoscher och felbhatt och käpp.
En, som åt andra skall bära upp faten,
Unnas ej röra en bit med sin läpp.
Rödt hår och grå hår och alldeles inga
Skiftas af tiden, och det i parti.
Är då ej skönt, att vi stunden bevinga
Genom ett fröjdefullt Bricolleri?

Så är mitt tycke. Hur bröderna tycka,
Vet jag väl icke; men så tycker jag,
Att vid de skiften, som agga och trycka,
Är det rätt väl, om ett jublande lag
Finnes af bröder, som måttligen dricka,
Muntra hvar andra med sång och musik,
Vandra sin gata, förutan att vicka,
Vakna om morgon, men ej såsom lik;
Kunna hos vinguden utan förhinder
Purpras och frodas i gamman och skämt,
Klasar vid klasar och kinder vid kinder,
Höljda af grönskande florshufvor jemt;
Dinglande, pinglande sorgen och qvalet
Bort till sin likfärd från rankornas must.
Njutande kärnan, men lemnande skalet,
Långt från de sprittande nöjenas kust;

Flätande arm uti arm genom lifvet,
Likasom tråd kring en spegelkar vik;
Låta i hjertat beständigt stå skrifvet:
Här för hvar fröjd hålles öppen trafik,
Spisning, förtäring, och allt hvad I önska,
Jemväl att hemta, om så det befalls;
Jemt kunna skratta och frodas och grönska,.
Jubla i strängaspel, polska och vals;

Blunda, begrunda, men endast det ljufva,
Drömma och ömma från morgon till qväll,
Än som en siska och än som en dufva,
Söt som i flickmun en smält karamell;
Törstig som lammet och herden vid bäcken,
Vinstänkt som blomman af daggen om vår,
Yfvig och frodig som skuggrika häcken,
När han i blomning om sommaren står;

Ingen ting stäldt uppå skruf, blott fiolen,
Intet i ledband, knappt valpen en gång;
Ega till ur endast månen och solen
Och uti urväder brandvaktens sång;
Fläcketals kneka, men aldrig fallera,
Frangi non fleeti uti sitt sigill;
Låta sig sjelf och all verlden florera,
Hvar och en gå dit, han lyster och vill.
Så är vårt sällskap, I bröder Bricoller!
Sådant vårt syfte i solsken och slask,
Både när restyget för eder håller
Och när det brister i stycken pladask,
Vare sig, att det på ångbåtar gäller
Mäta ett verldshaf, som krämarn ett tyg,
Eller i schäs som jemt guppar och gnäller,
Fara till Midsommarskransen i smyg.

Skummar ock tiden, som nu under hösten,
Tre qvart till fyra med ljusdank till sol,
Drnfvan oss skänker den skönaste trösten.
Hon är vår ledande stjerna vid pol.
Ack! såsom Jonas vårt öde i norden
Är att i hvalfisken hvila en tid
Kusligt och mörkt, tills å nyo kring jorden
Vårsolen sprider sin gyllene frid.

Hu! hvad det stormar, der ångbåtar ligga,
Sqvalpar af isbitar fjerran och när!
Upsala, Norrköping, Vasa och Frigga,
Eder deltagandets gärd jag beskär!
Egde ni P. B. ombord i salongen,
När det bär af på den iskalla sjö,
Tron mig, ej frysa då skulle der mången,
Ej en gång fartygets huttrande mö.

Stopp, stopp! Min tankes inbillning re'n famlar
Vidt ut båd' styrbord och babord omkring.
Tornet af rimslut pass på, att det ramlar!
Dock det är lappri och gör ingenting.
Limma och glimma och strimma och simma,
Dimma och timma de rimma i hop.
Hvad utaf dessa jag sant kan förnimma
Är, att mot ror rimmar prydeligt stop.
Om än de ellofva - måna'r jag menar,
Slipas af tiden i bråk och besvär,
Likväl den tolfte i fröjd oss förenar.
Barbaras lysande högtid då är.
Fjerde December är alltid för bröder
Ljuflig och huld. Ty om drufvans behag
Stundligen svällande mildt mot oss glöder,
Glöder hon skönast på Barbaras dag.

Derföre, medan vi ännu det kunna,
Låtom oss, skilde från verldsbullrets larm,
Då och då tappa nr vingudens tunna,
Då och då klappa en kind eller barm,
Fröjdas och jubla och stoppa vår pipa,
Säga farväl åt hvart qval utan krus
Och uti allting oss lära begripa
Taga vår verld, som man tar en pris snus.

Så det sig skickar, om lifvet skall vara
Mer än en lusteld för tillfället gjord.
Så bör i allting sig glädjen förklara,
Likasom solljuset öfver vår jord.
Känslan är värmen och tanken är ljuset,
En skapar själen, den andra dess kropp,
Flickan i skötet och framföre kruset
Och mellan båda det leende hopp.


P.B. ock derföre på brås betyder,
Brås på det glädtiga, muntra i allt.
Nöjet som bjudande gudom man lyder,
Följer, som barn, hvad dess vinkar befalt.
Tappas en blomma i brådskan, en annan
Letar man snart eller får af en Vän.
Och om man baklänges tumlar med kannan,
Lätt nppå foten man uppstår igen.
En gång i månaden skorsten må sotas.
Likså med menniskans strupe sig bör.
Annars oboteligt mer och mer rotas
Söt uppå sot i det rossliga rör.
Derför låt Bacchus som sotare sköta
strupen och dig emot eld och mot brand
Och på din läpp såsom sångare möta
Morgonens sol med sin drufva i hand.


Nog går det an att om sommaren samla
Fröjdernas rosor till tusende tal.
Grönskan då vinkar så unga som gamla,
Att sig förlusta i berg och i dal.
Bäckar då susa och floder och källor.
Siskor uppstämma i lunden sin sång.
Och mellan bergen de pinglande skällor
Ljuda vid hjordarnes glädtiga språng.

Då under morgonens purprade slöja,
Klar och befallande såsom en kung,
Kan man mot skyarne timglaset höja
Och i hvar droppe förnimma sig ung,
Blicka mot kärlekens stjerna i qvällen,
Slängkyssar skicka till månen i sky,
Och i de landtliga, grönskande tjällen
Låta en trollverld för ögonen gry.

Då ett par elfvor i midnattens timma
Fritt kan man taga om lifvet, och så
Fjärilbevingad i luftrymden simma
Genom det höga, omätliga blå,
Eller på liljor, narcissor, violer,
Täckt af syrenens smått gungande hvalf.
Göra i tripp trapp och dans kaprioler
Och på allt sammans se'n ta sig en hall.
Eld i hvar tråd, men dock icke så häftigt,
Att man förbrinner deraf utaf brand.
Alltid åt tunnan och drufvan beskäftigt
Vända så hjerta, som läppar och hand.
Hvifta bort fnogget och dammet och tåren,
Lätt som med solfjädern myggan från kind,
Följa det glada beständigt i spåren,
Likasom fjärilen sommarens vind.


Då sin magnet man till Pohlen kan vända,
Ta på hans fluster ett glas eller två,
Derpå cigarrn i all maklighet tända
Och ett par hvarf kring om Djurgården slå,
Lagom till Klingbergs sen komma till baka
Att i en aborre, persiljeströdd,
Verldens försåt och dess lustar försaka,
Troget vid armen af vänskapen stödd.


Och för omväxlingen, när man så tycker,
Man till spektaklet sig skaffar biljett,
Skådar på menniskans dårskap och nycker,
Snusar och pratar och skrattar sig mätt,
Håller sin hatt och sin käpp mellan benen,
<röjer för foten och armbågen plats,
Ropar till slut frnm på knakande scenen
Hjelten i stycket, vid händernas klatsch.


Annat om hösten. Då ruskar och duskar,
Regnar och sqvalar från himmelen jemt.
Löflösa, kala stå stammar och buskar.
Flora i slasket sin sommardrägt skämt.
Och under hvalfvet, det himmelsblå, höga,
Och den förbleknade solgudens ring
Se vi, hvarthän vi ock vända vårt öga,
Kråkor och korpar blott flaxa omkring.
Stum är naturen, försagd och bekyttad.
Tyst är i Djurgårdens bullrande stad.
Omnibus går ej och Pohlen är flyttad.
Bellman står kransad af gulnade blad.
Vassen kringvräker mot folktomma stranden.
Båtar ej vagga mer neder och opp,
Och ingen liljefot tecknar i sanden
Spåret af sig och de vingade hopp.


Svagdrickat surnar i brist utaf kunder,
Vinet står grumladt i flaskor och krus.
Blomlösa, barnlösa ängar och lunder
Sända blott suckar i höststormens brus.
Öfverplagg, underplagg, allt är förhärjadt
Både på trädet och rosen i park.
Intet, platt intet af skönhet är bergadt.
Vissnad och ful står hvar tufva på mark.


Allt blir förändradt, och menniskans sinne
Tågligt som omnibus, trögkördt och tungt.
Sömn ej blott utom, men också här inne
Rotas, der lifvet var sprittande, ungt.
Och skall man någon gång ut för att kyssa
Ledsnaden bort ifrån hjerta och mund,
Lätt man förblandar en skymningens Psyche <footnote>Fjärilarne, sedan de hela dagen fladdrat kring de skönaste blommor,
sätta sig ofta vid den inbrytande natten på ett kålhufvud.</footnote>
Med en gudinna i skumraskets stund.


Derför är skönt att ett P. B. vi ega,
Som oss församlar då hösten går in,
Der åt hvar andra vi tryggt kunna säga:
Töm med mig, broder, en bägare vin!


Tugga på snapsen och smutta ur glaset
Måttliga korfvar för alla ä' bäst.
Så bjuder glädtiga måltidskalaset,
Så denna muntra och lysande fest.

Och då på nytt vi här se oss till samman,
Niklas och Janne och Petter och Pål,
Låtom oss alla i frid och i gamman
Klinga en inbördes, glädjefull skål,
Önska hvar andra en skörd utaf trefnad,
Blommande, mognande, lycklig och säll,
Och att en gång i sitt vester vår lefnad
Måtte få slutas så skönt som i qväll!
<b>En skål för professor Hedenborg.</b>

Då vi här klinga med hvar andra
Och dricka om vid Bacchi brygd,
Förgätom ej de män, som vandra
Långt fjerran från sin fosterbygd,
Der ingen landsman trycker handen
Och ingen landsmaninnas blick
Med kind i friska ungdomsbranden
Dem ber: kom hit! sitt ned och drick!

Vi pröfvat knappt en dag det öde,
Att, skilde från vår kära nord
Och vandrande som ibland döde,
Tnngt trampa andra länders jord,
Der ingen våra sorger känner
Och ingen dela vill vår fröjd,
Der hjertat fåfängt söker vänner,
Om ej minutens på sin höjd.

Bland dessa främlingar från norden
Jag i min föreställning bär
Uppå den afrikanska jorden
En broder, för oss alla kär.
Med mången brist och mången våda
Han kämpat, men med nordiskt blod,
Och lärt sig att besegra båda
Förutan segrarns öfvermod.

Med skatter ur naturens riken
Han riktat mången lärdomsgren.
Hvar fins i offringar hans like?
Han ibland landsmän står allen.
Så fattig, som han kom till verlden
Ur låga kojan af sin bygd,
Så fattig går han sista färden
Till vila under palmens skygd.


En skål för honom här vi tömma,
För <sp>Hedenborg</sp>, den ärans man.
O! kunde han derom nu drömma,
En suck till oss visst sände han.
Dock ej blott det; nej, ur sitt öga
En minnestår han tryckte då,
Med handen lyftad mot det höga
Och blick mot nordens himmel blå.
<b>Vid Karl Aug. Nicanders jordfästning.</b>


Ett sångarhjerta brustet är i döden,
Det öga släckt, som upp mot ljuset såg.
Ej mer af lifvets vexlingar och öden
Höjs eller sänkes hjertats känslovåg.
Allt är förstummadt, dödt och ödsligt vordet,
Och sångarklangen liksom sångarordet
Ej ljuda mer på lifvets tomma strand,
Der döden på dem båda lagt sin hand.


Från fjärilns lif till lejonets i öknen,
Från envåldsherren till hans köpta slaf,
Likt solens stråle, hvilken dör i töcknen,
Allt sjunker småningom uti sin graf.
Blott saknan aldrig dör och aldrig smärtan.
De flytta om från hjertan och till hjertan.
Och äfven nu i denna högtidsstund
Osynligt stå de här i denna rund.


Ty se, en sångens son af dödens härjning
Med brusten sträng är sliten ur vår famn.
Dock än likt skenet efter solens bergning
Står som en återspegling qvar hans namn,
Ej för den skiftning blott af rika toner,
Hans skaldmö göt i sångens höga zoner,
Men för det lif, den värma, hon oss gaf
Och ännu ger ur djupet af hans graf.
Ty hvad är sången? Klangen ej, som tjusar
Ett djuriskt sinne med sju låga ton,
Begären lockar, smeker och berusar
Och hymner stämmer inför lustans thron;
Ej detta spel, som dygd och oskuld hånar
Och endast drägten utaf konsten lånar
-- Men ej dess skönhets sanna drag och lif --
Till lumpet pris för dårars tidsfördrif.


Så var ej du, begråtne sångarbroder.
Ej så din luta här i stoftet klang.
Djupt kände du, att dygden blott är moder
Till allt, hvad konsten eger högt i rang,
Att skönhetssinnet, liksom skaldegåfvan,
Likt dagens ljusflod, kommer ifrån ofvan
Och, hvad från det ej lånar ton och sång,
Är jordiskt och förkastligt på en gång,


Ej för den lystna hopens fikna blickar,
För stundens korta njutning eller kraf
Naturens konung sina gåfvor skickar
Och strör sin gudaprakt kring land och haf,
I blommans färgspel på de gröna ängar,
I källans glitter, bäckens silfversträngar
Och fjellets topp, hvars snöbetäckta glans
Bär öfver molnen himlens gyllne krans.


Nej, för att menskan lyfta utur gruset
Och lära henne se i allt en Gud,
Steg lefvande till jorden himlaljuset,
Steg ifrån höjden tusen stämmors ljud.
Med hvarje morgon dessa budskap komma,
Att huldrikt mana alla ädla, fromma
Och rena bröst till dyrkan af den magt,
Som så i allt sin gudaskönhet lagt.
Så ock med sången.  Ve, om han förglömmer
Sitt höga vad för jordens glittergrus,
Förspiller kraften, känslans flöde tömmer
Till offring blott åt stundens korta rus.
Ovärdig då det kall utaf naturen,
Hvartill han född och korad var och buren,
En ljusets falla engel blott han är,
Som, hvart han går, sin straffom med sig han


För sådan flärd och sådan sanslös yra,
Som tär sig sjelf i dårande begär,
Ej stämde han till sånger upp sin lyra,
Hvars gömda aska vi begråta här.
Ej den kaskad, som grant för ögat spelar,
Men faller ned och intet duggregn delar
Åt markens ros, han var, -- en gyckeldröm; --
Nej, denna klara, friska vattuström,


Som på sin yta dagens konung speglar
Och himlens blå och stjernans milda glans,
Och som, hvarthän han genom tälten seglar,
Välsignande befuktar gräsets krans,
Åt vandrarn bjuder svalkande sin bölja
Och, der han går bland fjellar att sig dölja
I underjordiskt, hemligt, stilla lopp,
Sin guldsand kastar uti dagen opp.


Dock äfven här sig många missljud blanda
Med harmoniena klara, rena ton.
Hvem kan en tafla utan skuggor randa?
När utan något moln stod himlens son?
Ju längre upp som själen vingad stiger
Och sig åt ljuset och dess huldhet viger,
Ju bittrare att åter från dess höjd
Sig sänka ned till jordens tomma fröjd.
Och hvem förstår väl eller mägtar fatta
Det tysta qval, som skaldens inre tär?
Han mer än andra åt sin konst får skatta
Och känna djupt, att han af stoft ock är.
Förlåten då, I vänner af det sköna,
Om I hos honom månget fel fått röna,
Som ingen annan i sin boja band!
För jordens värf ej blick han fick, ej hand.


Och derför skönt det bjudes om de döda:
Der du ej prisa kan, ej tadla dem.
Till högre dom från verldens, ofta snöda
Och vrångvist bittra, de ha vandrat hem.
Oss såsom menskor tillhör att förlåta,
I andras brist vår egen djupt begråta,
Och så, försonande, ge åt vår färd
I dödens stund den samma skoningsgärd.

Och nu farväl, du brustna sångarhjerta!
Ej mer du slår din ton på jordens strand,
Der såsom tvillingsbröder fröjd och smärta
Jemt vexla om i lifvet hand i hand;
Ja, der vi alla tröstens ord behöfva
Och sångens trollkraft, som kan plågan döfva
Och med sin klang de engder mana opp,
Der evigt trona kärlek, tro och hopp.


Du jord, han trampat har i svett och möda,
Tag åter detta lån, som stunden gaf!
O! må det frö, han sått, till himmelsk gröda
En gång stå upp utur hans tysta graf!
När domsbasunen genom rymden skallar
Och inför Herrens dom oss alla kallar,
O! må han då bland ljusa andars tropp
Till evig fröjd sin harpa stämma opp!
b>Till biskop Franzén.</b>

Med anledning af en honom egnad skål, den 27 Juni 1840.



Hur allbesjungen solen, då i öster
Hon träder upp i morgonrodnans glans
Och väcker med sin anblick foglars röster
Och åter öppnar lagens slutna krans!
Ty ifrån dvalan och den tunga natten
Till mornadt lif hon kallar minsta grand,
Den örn, som speglas i de mörkblå vatten,
Den fjäril, som sig satt vid källans rand.


Allt rör sig då, till nya mödor manas,
Och menskan framför allt, som skapad är
Att vist benyttja tiden på sin banas
Snart mätta rymd, som ned i grafven bär.
Den unga dagen derför billigt lofvas,
Som allt till verksamheten återför
Och öfvar upp hvar kraft, hvar ädel gåfvas
Huldt gifna lott till hvad den vara bör.

Men äfven prisvärd, då hon står i vester,
Är dagens stjerna I sitt majestät
Hur mägtigt jemväl då vår, blick hon fäster
Med detta milda lugn i sina fjät!
Ej middagssolens styrka från det höga
Hon i sin sänkta stråle återger.
Nej, hennes sken fördraga kan hvart öga,
Ett sken, som stundligt mildras mer och mer.
Väl icke mera när och fjerran höras
Den trägna dagens ombestyr och larm.
Af intet yxslag skogens kamrar störas,
På teg och ängsmark höjes ingen arm.
Tyst, tyst är allt, så källorna i marken,
Som lärkans soloröst inunder skyn
Och böljans tonfall, vindens flägt i parken
Och stolta hanens gälla röst i byn.


Två ting dock vaka nästan hela natten:
Det ena trasten med den ljufva sång,
Det andra ständigt med de klara vatten,
Jag menar bäcken i sin jemna gång.
När allt är tyst, så fortfar han att brusa
Och omkringspela på sin rena grund
Den minsta kiselsten med sina ljusa
Och fina silfverringlar hvarje stund.


Tillämpningen af hvad jag sagt vårt öga
Framför sig skådar i den ädle man,
Som förr, lik middagssolen i det höga,
Som sångare på sångens guldtron brann.
Väl Juni-soln ej var han, som i spåren
Uppkallar hela sommarns rika prakt.
I stället var han oskuldsfulla våren,
Som bär ett lagom i sin tjusningsmagt.


Nu i sin qväll han står för våra blickar,
Dock ännu lika kär och lika huld.
Än till vårt öra smekande han skickar,
Som förr, sin strålton från sin lyras guld.
Fastän hans lifssol, sjunkande mot kretsen
Utaf sitt lopp, halft döljs i vesterns bryn,
Dess aftonstråle än förgyller spetsen
Af poesiens blommor för vår syn.
Och denna trast han är, som uti qvällen,
När andra foglar tystnat, sjunger än;
Dock ej blott då, men än, när stjernepellen
Sig praktfullt breder öfver himmelen.
Väl slumrar mängden, trött af dagens möda.
Dock lyss och vakar ännu månget bröst,
Som i de toner, hvilka nederflöda
Från bardens harpa, hemtar ljus och tröst.


Och nu och framgent alltid klara bäcken
Han blir, som under en idyllisk sång
Än osedd susar genom blomsterhäcken,
Än fram i dagen skimrar i sitt språng.
Dit tid och efterverld sin vallfart göra
Att i natur och oskuld lefva om
Och i hvar ton den milda hviskning höra:
Var i din själ, som jag, så mild, så from!


Välan,med glasen uti hand vi klinga
Den älskeliges skål! O! du, som förr
Besjöngs utaf hans sträng, o! må du svinga
Ned från din rymd, från Salems öppna dörr!
Kom, Selma, kom, och en minut än glad dig
Åt skaldens anblick i vår slutna krets,
Och, som i fordna dar han gjorde med dig,
Gör äfven du med honom sammaleds!


Säg: >»I, som neken kronan i naturen
»Odödlighetens gnista och dess rätt
»Och henne ställen under sjelfva djuren
»Att njuta och att dö på samma sätt,
»O! fram till denne ädle gamle stigen
»Och läsen i hvart drag hans rena dygd
»Och åt odödlighetens hopp er vigen!
»Gån hem och rodnen utaf skam och blygd!
»Se detta öga, rigtadt mot den himmel,
»Dit hvarje bön, hvar trogen längtan går,
»När själen, sjuk af denna verldens vimmel,
»Ej sjelf att mera lugna sig förmår!
»Hör dessa ord, ej brusande som strömmen,
»Der fram han hvälfver på den branta stig,
»Men milda som en engels, när i drömmen
»För oss han vänligt uppenbarar sig!

»Tryck denna hand! Förtroligt skall han trycka
»Din hand till baka utan svek och flärd
»Och hjertligt önska ej af verldslig lycka,
»Men af en himmelsk glädje dig en gärd.» --
Så säg, så tala! Och när se'n du vänder
Till Eden åter med den dag, som grytt,
Så hviska: »Selmas skald! vid ljusets stränder,
»I Salems tjäll vi se hvar ann på nytt!»
                 <b>Sång</b>

<b>till professor Karl Ritter, den 26 September 1840.</b>

Vid en kollation inom det högvördiga presteståndet.



	Från Fernambuccis
        Ända till Juckis
Jerfvis i höst dagen gulnade fält,
        Ända från Cairo
        Hän till den Marjo,
Hvilken i alpdalen sjunger så gällt,
        Ni, herr professor,
        Såsom possessor
Af geografien, edra forskningar stält.

        Vänskapens öar,
        Götalands sjöar,
Skutari, Stambul och Maratons slätt,
        Ararats fjellar,
        Ombergets hällar,
Etna, Vesuvius, staden Rosette,
        London och Halmstad,
        Trosa och Darmstadt,
Allt har professorn beskådat och mätt.

        Känner i botten
        Tysken och skotten,
Engelsman, dansken och dito spanjorn,
	Negern i bojan,
        Hinduen i kojan,
Bygd utaf bambu med rör såsom torn,
4

Orten heter Juckisjerfvi;
         Ishafvets björnar,
         Sjö-kor och örnar,
Lapparnes renar med greniga horn.

         Stadna, o! stadna,
         Se på vårt granna
Svea med klippor och dalar och fjell,
         Glittrande sjöar,
         Löftäckta öar,
Stänkta	af solguld från morgon till qväll!
         Hör våra floder,
         Hur de i oder
Hoppande brusa från häll och till häll!

         Plankan och jernet,
         Tryggaste värnet,
Endaste skatten vi nordboar fått.
         Ej, som i söder,
         Drufvan här glöder,
Glimmar orangen bland furstliga slott.
         Men i vårt sinne
         Hvilar här inne
Stilla belåtenhets dygd med vår lott.

         Också vi varit,
         Också vi farit
Något kring verlden och jordringen mätt.
         Vikinga tider,
         Berserka strider,
Huggna i klippan, ej utplånas lätt.
         Tyskland oss minnes.
         Lützen der finnes.
Stenen må tala, som står på dess slätt.

         Helsa till baka!
         Säg, ännu vaka
Lejonets ögon, som förr, i vår nord.
            Och, om det gäller,
            Tusen det fäller
Än för sin frihets försvar uppå jord.
            Ljuset vi dyrka,
            Sanning vi yrka,
Trohet och dygd så i handling som ord.

            Och, fastän skilda,
            Skall sig dock bilda
Förr eller senare samman till ett
            Slägte med slägte,
            Kallade, väckte
Utaf det ljus, hvilket Bibeln oss gett.
            Alla bli bröder,
            De uti söder
Med dem i norr, så i ljufligt som ledt.

            Kärlekens anda
            Då skall sig blanda,
Skapa ett hjerta, en endaste själ,
            Svärd läggas neder,
            Kristliga seder
Mer ingen bjuda till slaf eller träl,
            Tusende-åra
            Riket oss kora
Blott till ett mål: det gemensammas väl.
<b>Visa</b>

om

<b>popularitets-jägarne inom riksstånden.</b>


Det rör sig, det krälar en ändlös hop
I riksståndens utskott och plena.
Till <i>folkgunstjägare</i> ödet dem skop,
Och <i>folkgunst</i> är det jägarerop,
Hvarom sig alla förena.
Från fraser till fraser de ila fort,
Fast tankar deri ej spörjas stort

För råa massan, för pöbelen,
Som låter så villigt sig sälja
Och narras och purras så lättligen,
De allra helst högmögende män
Till bete och lockmat välja;
Se'n de, nota bene, i tal och skrift
Dem väl bestrukit med tadlets gift.

Än också de lägga en gillrad grop
Med strå för massornas blickar.
Från stången höjes en ankas rop
I akt och mening att samla hop
All tross, nyfikenhet skickar.
Men ankan, den arma, som sitter på stång,
Är tidningsskrifvarn med gny och bång.

Då kommer den pöbel och hviftar på svans
Och snor som hin håken kring gropen,
Och undrar och gapar med Frans och Hans,
Till dess ned i djup det bär som en dans.
Der sitter den se'n så snopen,
Då folkgunstjägarn der ofvan står'
Och ler och skrattar allt hvad han förmår.

Än läggas gillrande saxar ut,
Af smickret besmorda med honung.
Det sticker i nosen, man vattnas om trut,
När massan förkunnas blifva till slut
Vårt klots rättmätige konung.
Hvar ton, som sig rörer uti dess bröst,
Ju blifver och är en himmelens röst.

Två stöfvare jemt ut hurtigt lopp
De folkgunstjägare följa.
Den ene plär vanligtvis kallas <i>Pass opp</i>.
Han gör så finurliga språng och hopp
Att handen med smekningar höja.
Den andre sväller af arghet kring trut
Och nämns för sitt gläfs med rätta <i>Vet hut.</i>

Så jaga de männer från morgon till qväll
All djur, som de finna på marken,
Från räfven, som gömt sig i granarnes tjäll
Och ulfven, som lufsar på skyhögt fjell,
Till haren, som hoppar i parken.
Men få de i hand väl sitt villebråd,
De slita det sönder förutan nåd.

Men vänta, ja, vänta, det tager väl törn,
Hur länge man jägtar och fäktar.
Förr'n ordet man vet, en brummande björn
Utrusar ur sitt omärkta hörn.
Att frälsa sig ingen då mägtar.
Med slag på slag från sin väldiga tass
Han gör på de jägare flux tabelras.
<b>Visa
för våra prestgummor.</b>


Den raraste skåla vi spara
Te slute, och se! den ska vara
För mora, som hemma der går
Och väntar på bref ifrån fara,
Som borta från bygda ska vara
Vid riksdan, så lång och så svår.


I blana hon läser och grundar,
Hur fälle med riksdagen stundar
Och allt det der tupplufveri,
Om bränvinet äntlin blir åflyst
Och sedan från predikstoln pålyst,
Att tiderna bättre ska bli.


Om säspriset kommer att stegras,
Om härefter strängt icke vägras
Allt prack, så af stora som små,
Att färdas kring landet och schackra
Med varor och satetyg vackra
Att pungen och kassan beslå.


Och som hon så grunnande sitter,
I ögonen darrar ett glitter,
En tår rinner saktelig ner.
Den tåren så innerligt blänker,
När hon på sin öfverhet tänker
Och tyst för sitt fosterland ber.
Och komma så barna ikring'na
Och klappa och henne välsigna,
Då faller hon rigtigt i gråt
Och önskar te Gud, att för hinken
Med riksdan det vore i blinken
Och ständerna skilde sig åt.


Men, morsgumma, vänta lell får du.
Så lätt icke går det, förstår du,
Som koka en välling i lag.
Sjelf vet du, -- hvad svårt är att sköta
Och hårdt till att tära, i blöta
Det måste minst ligga en dag.


Och derför en tid våra näsor
Trots gummornas klagan och snäsor
Vi måste än lägga i flöt.
När allt blir bestäldt och bedrifvet
Och jemkadt och ordnadt och skrifvet,
Ni se oss igen i ert sköt.

Men djupt ska ni då för oss niga
Och stint på herr riksdagsman bliga,
Som stått inför landets monark
Och redligt med honom sökt ställa,
Att sanning och rätt månde gälla
Med styrelse enig och stark.
<b>Inlaga</b>

till Riksens Ständers Justitie-Ombudsman från samtliga det
Högvördige Ståndets fruar.



När höstens kalla pust i bleka löften skalf
Och fogeln tystnade i lundens glesa hvalf,
Vi hoppades för visst se våra männer åter.
Dock fåfängt detta hopp för oss sig öppna låter.
Det mörknar mer och mer kring lefnadshimmelns brädd
Och tomt är der på tröst, liksom vår hvilobädd.
Å nyo ett qvartal de grymma män begärat
Och så i dubbelt mått vårt arma bröst förfärat.
»Till jul,» så heter det, »åtminstone till jul
»Vi erna att bli qvar i våra riksdagsskjul.
»Först uppå släddon ni oss har att hem förvänta.
»Vår kärlek mellertid vi insatt ha på ränta
»Mot fyra och en half; ty sex ger ingen mer.
»Till nyår allra sist ni då oss återser.»
Så uti sina bref de hem till stifte skrifvit,
Se'n de trefjerndels år vid riksdagen fördrifvit
Och gjort, det vete Gud, allt, utom hvad de bort.
Än skylls på ministèrn, som icke fullsatt blifvit,
Än på regleringen, som man åt staten gifvit,
Att den ej färdig är.  Än är det bränvinet,
Som vållat med sin flod så dröjsmål som förtret.
Men allt är idel dikt att slugt sig undandrilla
Och de enfaldiga med dunster att förvilla.
Nej! rätta skälet är helt annat, och det är,
Hvad nu uppgifvas skall i följande besvär.
<tab>Högt, högt upp i höjd,
<tab>Af minerna röjd
Och plirande ögat, som flammor bebådar,
På ståndenas läktare ständigt man skådar
<tab>Siren vid siren
<tab>I lysande sken.
Med kjortel vid kjortel från morgon till qväller
Der sitta de styggingar, fruar, mamseller
<tab>  Och nicka
<tab>  Och blicka
<tab>  Och vinka
<tab>  Och blinka
<tab>  Och locka
<tab>  Och pocka
Och narra de arma enfaldiga män
I snaran förr'n månadens hvarf rullat hän.

<tab>O!O!O!O!
<tab>Hvem har kunnat tro,
Att dylika kasus förderfliga, skadliga,
<tab>Alls icke adliga,
<tab>Prestliga, borgliga,
<tab>Men endast sorgliga,
Skulle af läktarne blifva en svit,
Ämnen för missnöje, krångel och split.

<tab>O! clarissime!
<tab>Præstantissime,
<tab>Nec non politissime
<tab>Domino Justitie-Ombudaman,
<tab>  För sann!
<tab>Hör våra böner,
Böner af makar, döttrar och söner!
<tab>Hjelp oss i nöden!
<tab>Ryck undan glöden,
Fasan och qvalet och alla dess plågor,
<tab>Ryck utur afgrundens lågor
<tab>Desse, som glömma,
<tab>Huru vi ömma,
Älska och sörja och vänta igen
<tab>Våra trolöse män!

<tab>  Krossa läktarne
<tab>  I ett slag!
<tab>  Kalla väktarne.
<tab>  Genast i dag
<tab>  Hem till de sina,
<tab>  Och vår pina
<tab>  Ifrån oss tag!

Och dessa tjuserskor med läppar af korall
Och barm, som Mälarns väg, beständigt uti svall,
Med ögon himmelsblå, som sippans uti dalen,
Och stämma rik och klar, som den af näktergalen,
Med växt af öknens palm och händer utaf snö
Och halsar, hvaruppå små gracer liljor strö,
Med fötter, talade i glans med alabaster
Och lockar, ångande som doft af turkisk knaster,
O! satt de löfjerskor, sätt hela denna tropp
På rasp- och spinnhus in till ett förbättradt hopp!
Der må de spola garn, och lin och bomull spinna,
Att under tiden rätt sin brottslighet besinna,
Med ett ord, lära sig att göra skal och gagn
Och ej att flacka kring så med som utan vagn
Och upp i plena gå att skåda, lyss och undra
Med vid och uppspänd mun, som gapet af en flundra,
Och lika dumma se'n, ja, dummare än spån,
Gå snackande som gäss och ankor derifrån.


<tab>O, huru sorglig har sommaren varit!
<tab>Visst har det blommat der ute på marken,
<tab>Visst har det qvittrat der borta i parken,
<tab>Men i vår boning det varit så dödt.
Visst såsom fordom har solguden farit
Upp med sin gullvagn ur morgonens sköte;
Ack! men blott tårade ögon till möte,
Hjertan, som tungsint i qval sig förnött.


Visst ha de klingande bäckarne spelat,
Men i vår koja klaveret har hvilat.
Visst har sefiren kring blommorna ilat,
Men ingen älskling har sväfvat kring oss.
Visst har välsignelsen rikligt sig delat
Öfver den gröda, som tegarne burit;
Men ingen med oss brödkakan har skurit
Under den sjunkande qvällssolens bloss.


Och när i templet med boken i handen
Fromsint vi suttit och psalmerna sjungit,
Under det orgeln från läktaren klungit,
Och vi ha blickat mot predikstoln opp,
Sett uti timglaset rinnande sanden,
Men ej den hand, som det brukade vända;
Hjertat beängsladt, med känslor så spända,
Fyldes af vemod och saknad och hopp.

Nu kommer hösten och stänger oss inne.
Mulen är himlen och kulna som vinden
Blifva med hvar dag vår tanke, vårt sinne.
Och när det smattrar på rutan af regn;
Duggar af saknad ett tårregn på kinden,
Stiger en suck ur de pressade hjertan,
Tänker:	»mot slitande qvalet och smärtan
Hvem skall oss skänka förtröstan och hägn?»

Och när som månen så blek skådar neder,
Liksom en sörjande maka från kullen
Blickar mot kyrkgåln, der gömda i mullen
Föremål hvila, som flyktat sin kos;
Fåfängt sig sömnen kring ögonen breder.
Tanken långt bort ifrån hembygden sträfvar
Och kring de älskade darrande sväfvar
Liksom en fjäril, som söker sin ros.

Kommen till baka till julen, till julen,
Och vi ska bulla så upp utaf trefnad,
Glädje och kärlek och muntrande lefnad,
Att det skall blifva en makalös fröjd!
Munnen till kyssar och handen till tryckning,
Gröten på faten och skinkan till styckning,
Och se'n ett öl, hvilket skummar i höjd.

Kommen, I pappor! I älsklige männer!
Kommen, och friskt vi er bjuda på polska,
Länge ej stå vi då tunga och dolska.
Spelman skall spela och allt ta i ring,
Makar och söner och döttrar och vänner. --
Utskott och förskott och trollskott och hugskott
Flyga för fanners med alla de luftslott,
Riksdagen skapat och burit omkring.

Communiceras till vederbörandes hörande.

Stockholm den 18 Oktober 1840.
<b>En skål till herr professor Marmier,</b>
<tab>utan all politik.



Canis latrat. Avis volat.
Schöne Mädchen lieb' ich sehr.
Stella micat. Faber dolat.
Von den Trauben gieb mir mehr!
<tab>Dock må vi ej glömma
<tab>En skål till att tömma
Pour le professeur Marmier.
Oui! oui! le professeur Marmier
Den skålen vi egna och ge.

Kaxitojsta rijkin nerpo,
Tkitschi klitski Menschikoff.
El que todo, el cuerpo.
Klatschin, datschin Fittinghoff.
<tab>Dock må vi ej glömma
<tab>En skål till att tömma
Pour le professeur Marmier.
Oui! oui! le professeur Marmier
Den skålen vi egna och ge.

Nat i maanelyse Gange
Skygger paa den Kæmpesten.
Bækkens Vover risler bange,
Taus som Bladene paa Green.
<tab>Dock må vi ej glömma
<tab>En skål till att tömma
Pour le professeur Marmier.
Oui! oui! le professeur Marmier
Den skålen vi egna och ge.
Snart stormen ras med fälda löfven dansar
En dödsdans om uti vår kulna nord.
Ej någon blomma mera bägarn kransar,
Ej tärnans lock; ty öfver höstklädd jord
Går döden fram och trampar hvarje minne,
Som fordom blomstrade så ljuft och skönt,
Och krymper hop till is hvart upprymdt sinne,
Som nyss likt blomstret stod så friskt och grönt.

Då all naturen sina tårar gjuter,
Allt suckar saknad, afsked och farväl.
Och döende sig ros vid ros då sluter
Med kalk vid kalk utpustande sin själ.
Helt ensam i de dystra, gråa töcken
Står han, naturens stolte, höge kung,
Förutan land och folk uti en öken,
Der sjelf han icke mer är fri och ung.

<tab>Foglarne äro förstummad.
<tab>Eller flydda putzweg
<tab>Resten, fördummade,
<tab>Drifva med sången gäck
<tab>Solen går blundande,
<tab>Blek om sin hy,
<tab>Perlfärg grundande
<tab>Uppå höstdagens skrynkliga sky.

<tab>  Och nu i galopp
<tab>  En snöhvit tropp
<tab>  Rider ner
<tab>  Från Gimles topp,
<tab>  Af snö ett glopp,
<tab>  Att ej sol man ser
<tab>  Ej måne mer.
<tab>  De vimla om,
<tab>  De dansa om
<tab>  Som, som, som, som.
<tab>  Belletrister,
<tab>     Nej!
<tab>  Lifgardister,
<tab>     Nej!
<tab>  Rabulister,
<tab>     Nej!
<tab>  Girondister,
<tab>     Nej!
<tab>  Bricoltister,
<tab>     Nej!
<tab>     Hej!
<tab>  Som metodister
På en fattig syndares konterfej.


Och metoden blifver denna:
Gå i snö till halsen opp,
Snö i mun och näsa känna,
Snö från lilltå bch till topp,
Snö i barmen, ärmen, stöfveln,
Snö -- ja, ja, det vete böfveln,
Snö -- med ett ord snö, ja, snö
Öfver allt på denna ö.


<tab>  Mais une autre chose,
<tab>  Än i Borås,
<tab>  Alingsås,
<tab>  Vesterås,
<tab>  Mönsterås,
Är i det frankiska landet, der drufvan
Sväller och rodnar hvar endaste stund.
Aldrig med snöslask betäcktes än tufvan,
Dufvan och hufvan och öra och mund.
Der i de väna orangernas lunder
Aldrig naturen i fägring går under.
Ung hela året från nyår till jul,
Aldrig hon är och förblifver der ful.
<tab>  Ah! une autre chose
<tab>  Än här, gud nås!
När två munnar här emot hvar annan mysa
Och ska å stad och kyssas vintertid,
Flux vid hvar ann de båda sammanfrysa,
Tills opp de tina utaf våren blid.
<tab>  O, pust och strid! 
<tab>  Men det får väl bli dervid.


<tab>     Men se,
<tab>     I Frankrike,
<tab>     Der läpparne röda
<tab>     Glöda, glöda,
<tab>     Döda, döda,
Men kalla till lifvet på stund igen,
Der aldrig skådades dylikt än.

<tab>  Men från dessa utflykter,
<tab>  Der man betryckter
<tab>  Och nykter
<tab>  Och halft förryckter
Bor i ett land, som kallas la scandinave.
<tab>  En vidöppen graf,
<tab>Till baka till frankiska drufvan vi ila.
<tab>  I henne än smila
<tab>  Kärlekens vår
<tab>  Och känslornas tår
<tab>  Och en kraft, som förmår
<tab>  Öfver tider och år.
<tab>     Vi härmed ej glömma
<tab>     En skål till att tömma
Pour le professeur Marmier.
Oui! oui! le professeur Marmier
Den skålen vi egna och ge.
<b>De varma serveterna</b>

eller

<b>hemmets och återseendets skål.</b>

Vid en afskedskollation inom presteståndet vid riksdagen 1841.



Från Stockholms gator och sneda gränder
Så glad och lycklig man återvänder
Till hemmets bygder och kära minnen,
Till föremål, som omhulda oss.

När som lekamen i dunen sträckes,
Af intet utskott man upp der väckes.
Nattmössan fritt får på skulten sitta
Den hela dag och ej lyftas af.

Hvad mor nu lärer gå kring och pyssla
Och stöka rent och ha jemt att syssla,
Ty kära pappa hon hem nu väntar
Från riksdagsbråket och dess bestyr.

Hvart golf är blankt som en blank riksdaler.
Der lär bli dansar och glada baler.
I spiseln löfvas med björkens grenar
Och strös af elggräs i farstun kring.


Färskt bröd det osar långt ut på gården,
Att Fylax sjelf, som vid grind har vården,
Med svansen viftar och hjertligt gnäller
Och omkring hundkojan springer kring.
Tänk, ifrån bokskåpet blåst är dammet,
Som ock från bibeln med silfverlammet.
Allt är så fejadt, så snyggt och städadt,
Liksom den dagen, man brudgum stod.


På lur vid vägen stå många vänner,
Kronfogden, länsman och nämdemänner
Och sockneboar att hjertligt helsa
Sin prost välkommen från riksdagen.


Och full blir kyrkan midsommarsdagen,
Då prostfar sjelf, ack! så ömt betagen,
Skall träda upp och de sina helsa
Med Herrens ord på det helga rum.


Mer än en timme han då predikar
Och allt i himmel och jord förlikar
Till tro och kärlek för land och rike
Och för vår åldrige, gode kung.

Och när till slut han till bön sig vänder,
Då knäppa alla till samman händer,
Och suck på suck ur de fromma hjertan
Till himlen stiger i ödmjukhet.


Då är det bortblåst med allt sitt minne
Det riksdagsbråk, som tryckt ner vårt sinne.
Man är sig sjelf och blir karl å nyo
Och glad och lycklig, som förr man var.
<b>Farväl</b>

till f. d. Rektorn vid Katarina skola, kyrkoherden i Linderås af Linköpings
stift, magister <sp>Johan Bergvall</sp>, den 22 maj 1841,
i kretsen af några vänner.




Säll trefaldt den, som ifrån mödan
Och skolbesvären lösas får
Och ändtligt unnas hemta grödan
Af sina många arbetsår,
Som bjuds sitt fructus deklinera
I trädgård, åker, skog och mark
Och får sitt amo konjungera
Vid trastens sång i lummig park, --

Som sin syntaxis har ornata
I kullars grönska, björkars prakt
Och i den sköna kröningsgata
Af blommor, våren för oss lagt,
Som prosodiens regler hemtar
Från lärkans solo, bäckens fall
Och i den klang, som festligt klämtar
Vid bålens kant och drufvans svall!

Den sällhet, broder, har du hunnit,
Hell derför dig, ja trefaldt hell!
Från mödorna du utgång vunnit
Och eger nu ett eget tjäll.
Guds fria himmel der sig hvälfver
Omkring din lycka, ljuf och huld,
Och för dig dansa nejdens elfver,
Som uppå åkern axens guld.
Lägg vapnen ned, och efter striden
Och lång ansträngning i ditt kall
Njut uti dubbel omgång friden,
Den himlen dig betrygga skall!
Väx ut i härlig, lummig krona
Med allt det ädla, i dig är,
Och låt uti det yttre tona
Den klang, du i ditt inre bär!


Och helsa, helsa hvarje blomma
Från mig, uti sin sköna prakt.
Och frågar hon, när jag skall komma
Och återse min hembygds trakt,
Så säg: jag kommer aldrig åter,
Ty, ack, den blomstertid är slut,
Som känslans rosor regna låter
På lifvets bana hvar minut.


Och frågar liten trast i skogen,
Hvad sångaren väl blifven är,
Så hviska: sångmön är han trogen,
Men ack! mot hösten snart det bär.
Allt mera gulnar lifvets krona,
Blad efter blad då falla ned.
Ej mer den forna sång hörs tona,
Som munterhet kring nejden spred.


Och frågar liten dal, hvar gossen
Nnmera är, som fordom lopp,
Än med sin sqvaltqvarn utmed forsen,
Än på sin käpphäst i galopp,
Så säg: väl mjölnarena mala
Ännu en tid, men gångarn god
Förmår ej mer så fort att skala,
Som fordom i sitt ungdomsmod.
Dock hvarför om mig sjelf blott orda
I ett så gladt och vänligt lag,
Liksom bland er den ende smorda
Och kröningsvärda vore jag!
Nej! föremålet denna dagen
Är denne vän, som från oss rycks.
Välan, i handen bägarn tagen!
Kan ske mot hans ej mer den trycks.


Dig skänke himlen fröjd och lycka
Och allsköns gamman, dit du går!
Må fridens gud din väg besmycka
Med nya blommor år från år.
Mitt hjerta klappar, ögat gråter.
Farväl, min bror, lef glad och säll!
Och skulle vi ej träffas åter,
Vi mötas uti Salems tjäll.
<b>Sång
på <sp>Östgöta gilles</sp> högtidsdag
den 28 Maj 1842.</b>

Melodi:	<i>Storm och böljor tystna re´n.</i>

<poem>Åter under vårens prakt
Gammal sed vi ta i akt,
Samlas på <sp>Blå porten</sp>,
Den väl kända orten,
Att vårt hjerta
Muntra, lätta
Och ett p för sorgen sätta,
Räcka landsmän brödrahand
I samdrägtigt vänskapsband,
Gifva som östgötar
Åt hvar andra stötar,
Glasen svinga,
Sammanklinga
Och ny fröjd åt laget bringa.
<tab>Varen då här,
<tab>Jerker och Hans,
<tab>Kalle och Per,
<tab>Niklas och Frans,
Alla högst välkomne åter
I vårt muntra lag!
På vår högtidsdag
Drufvan fröjdetåren gråter.
I hvar droppes glans
Speglar sig i dans
En östgöte ljus och mild.</poem>
O, hvad man nu trefligt har
I vår hembygd alla dar!
Äng och hage gröna.
Blommor kullen kröna.
Snart syrenen
Ifrån grenen
Doftrikt öppnar blomsterscenen.
Mot den däfna gråstensvägg
Skubbar sig den hvita hägg.
I sitt silfverglitter
Braxen lustigt spritter.
Uti köken
Käns gräslöken,
Och i apeln gal nu göken.
<tab>Vid hans kuku
<tab>Skinkan frambärs
<tab>Och i ett nu
<tab>Festligen skärs.
Snart filbunken ock skall komma.
<tab>Ur sitt sommarskjul,
<tab>Frodig, fet och gul
Som kabblekans bleka blomma.
<tab>Sist af kornets must
<tab>Hemtar man sin lust
<tab>Ur en kanna blank och ren.

Ifrån söderns rika fält
Svalan har nu kosan stält
Och vid bondens logar
Nästet sammanfogar.
<tab>In hon kilar,
<tab>Ut hon ilar,
Aldrig i sin omsorg hvilar.
Skällans klang i skogen hörs
Och af ekot återförs.
Tjnr'n vid grinden mumlar.
Sto't i gräset tumlar.
Utmed stranden
Plaskar anden.
Valpen gör sin grop i sanden.
<tab>Vifvors emalj,
<tab>Majblomster blå,
<tab>Liljenkonvalj,
<tab>Kattfötter små
Pryda tufvor, fält och dalar.
<tab>Och af bin en tropp
<tab>Surrar ner och opp
<tab>Uti vårens gröna salar.
<tab>Nu som förr en sprätt,
<tab>Guldbestänkt och lätt,
<tab>Fjäriln omkring blomstren far.

<tab>Ja, vår täcka hembygd står
<tab>Nu uti sin blomnings vår.
<tab>Fastrar, mostrar alla,
<tab>Under vintern kalla,
<tab>Upp nu värmas
<tab>Och beskärmas
<tab>Utaf soln, som åter närmas.
<tab>Hvar kusin, så när som fjer,
<tab>Vårens ros på kinden bär.
<tab>Kajsor, Britta-Lisor
<tab>Sjunga sina visor,
<tab>Kransar binda,
<tab>Sammanlinda
<tab>Sina armar små och trinda.
<tab>Dufvan i skyn,
<tab>Kråkan i gran,
<tab>Grodan i dyn,
<tab>Hönan på plan
Med de små i gräset skådas.
<tab>Gårdshund vid sin ked
<tab>Springer upp och ned
<tab>Och af hesa skallet bådas,
<tab>Medan bygdens barn
<tab>Tälja på sitt flarn
<tab>Till små skepp i närmsta bäck.

<tab>Klang vid denna högtidsbål!
<tab>Klang för dagens föremål,
<tab>Som så godt oss ville
<tab>Och <sp>Östgöta gille</sp>
<tab>Kallat samman
<tab>Att i gamman
<tab>Än mer stärka vänskapsflamman!
<tab>Lefve Östergötlands bygd,
<tab>Prydd med manlig kraft och dygd!
<tab>Må, uti en summa,
<tab>Gubbe, gumma,
<tab>Underårig,
<tab>Öfverårig
Fröjdas som en Brunsvigs-mumma;
<tab>Höfding och bisp,
<tab>Fogde och prost
<tab>Ta sig en risp
<tab>Med en bit ost
Och må väl på hela saken;
<tab>Allting passa väl,
<tab>Strumpan åt sin häl,
<tab>Liksom ljuset för ljusstaken,
<tab>Flickan för sin vän,
<tab>Och för sina män
<tab>Fruarna i allsköns ting!
<b>Epigram.</b>

<b>Till Tegnér, då han blef biskop.</b>

Fråga profeterne spotskt: »Quid Saulus inter prophetas?» -- 
<tab>Är du, som Saul,  ändock hufvudet högre än de.


<b>Bålen.</b>

Som en Narcissus jag vill i bålens källa mig spegla 
<tab>Och, sjelf kär i min bild, sluka i draget den opp. 
Se’n ur den tända bål’n må ljuda ett klagande eko, 
<tab>Tills jag, en ny Narciss, åter står speglad deri.

<b>DRAMATISKA DIKTER.</b>

<b>MOLNSKYARNE.</b>

<b>ETT FANTASISPEL,</b>

MED ANLEDNING AF HERR ATTERBOMS ÅTERKOMST TILL FÄDERNESLANDET 1819.
FÖRORD.


Önskeligt vore, att den benägne läsaren uppfattade detta 
fantasistycke med samma sinne, som författaren för nio år sedan
skref det samma<footnote><sp>Molnskyarne</sp> trycktes första gången år 1828.</footnote>. Det var med ett oskyldigt skämtande lynne,
en glad afton, bland en krets af ungdomsvänner och i 
återseendets ögonblick, som dessa molnskyar framkastades på 
papperet, liksom de nu, utan annan förändring än några 
förkortningar, lemnas i allmänhetens händer. De kunna tjena 
till en probersten på författarens vittra åsigter för den tiden. 
Härmed är ej sagdt, att man tänker glädja den svenska publiken med
hopp om någon afbön för »litterära pojkstreck,» hvilka, man må
säga om sådana hvad man vill, ofta äro af en långt ädlare natur
(emedan de merendels framspringa ur en ren entusiasm för hvad
man <i>då</i> anser för sant och rätt), än dessa den betänksamme och
försigtige mannens tankstreck, som ingen ting hvarken säga eller
mena.

Att de oförståndige af alla krafter skola ringa i sina skällor
öfver dessa Molnskyar, blir icke oväntadt; men den nesan skall
auktorn aldrig ha på sin graf att hafva ingått något 
jemkningssystem. De <i>yngre</i> skalder eller författare, hvilka i 
detta poem blifvit framdragne, känner man nogsamt såsom liberala i 
afseende på det humoristiska; de kunna ej misstycka den lek, man
med dem här anstält. De <i>öfrige</i>, tror författaren, komma att
tänka på samma sätt.

Det litterära käbblet är förbi. Krutet är utskjutet och blott
förladdningarne ligga ännu qvar och ryka. Må du då, benägne
läsare, glömma partigängeriet och sätta dig upp på Molnskyarne,
för att för en stund med auktorn segla omkring i luftrymden.

Ännu ett ord; men detta till de rent af <i>förstockade</i>. Hvad
tyckes? Författaren har in petto ett dylikt verk som detta; men
mycket värre. Det kallas: <sp>Den 19 Juni 1823</sp>. Der är halfva
Sverige indraget, alla menniskor, ända från Lappland till 
Helsingborg: vetenskapsmän, målare, poeter, aktörer, tidningsskrifvare, bankofullmäktige, generaler, med ett ord hela verlden; --
alla, som författaren sett på Norrbro eller på landsvägarne under
sina resor. Hvad säges härom? Härpå kunde väl <sp>Swift</sp>, <sp>Sterne</sp> eller <sp>Jean Paul</sp> hafva ett svar; 
men vi lemna det till en annan gång. Faraonerna må under tiden drifva 
sitt spel, bäst de gitta, och glädja sig åt sina egyptiska trollkarlar. 
När det är mörkt i förstockade hjertan, lyser poesiens sol klar öfver 
de rena själar, som öppnat sig för något högre än det timliga, som 
fröjda sig med de glada och hafva en tår för de sorgbundna, som andas
i en friare luft och ej bäfva, när mordengeln utsträckt sin lia
för att afmeja de torra qvistarne och det föraktliga ogräset på
jorden.

<b>Molnskyar,</b>

samlade af en, som är Liebhaber af molnskyar, dels under
1819 års sommardagar och Juniflägtar, dels under höstlöfvens
fall i September och <sp>Valerii</sp> flugas domning i 
Oktobernatten, på papper uppsatta årsdagen af slaget mellan 
<sp>Polyfem</sp> och <sp>Journalen</sp>, då ännu 
<sp>Struthio</sp> satt qvar i buren och morfars
snåla tupp sprang bort med ridikylen och <sp>Nihilson</sp>;

i dekorationer, scener, tvärstreck och eldgnistor, framskjutna
mellan goda vänner, klingande glas, klappande hjertan och 
rykande, fradgande, blixtrande punschvågor.

____________


<b>Prolog.</b>

Luntan ligger redan färdig och brinner på mitt hjertas
kanon. Poesiens konstaplar hafva dragit sig åt sido. Förnuftet
gapar och håller fingrarne i öronen. Trumpeterna blåsa. Men
hvad hör detta till Molnskyarne? -- Välan! jag ställer mig på
höstens eftersläp med min trollstaf i handen. Hjertat lågar.
Allt är i ordning, orkestern börjar, ridån är upphissad.

FÖRSTA AKTEN.

Första scenen.

<i>(Hedborns skolrum. Han sjelf ligger vidöppen i sängen, omgifen af
Lindbloms skugga, hans lexikon och katekes, Strelings grammatica, 
Sondéns glosbok, Forssells aritmetik, Euclides, en
rotting, halfva delen af Religionens Vänner. Han ligger med
händerna hopknäpta. Solen lyser på spegeln vid fönstret, en
fluga surrar i pipen på vattenbuteljen, ens geting tittar in
genom dörren och en skata hackar på taket)</i>

FLERA RÖSTER. Jag kan, Herr hofpredikant! -- Får jag
läsa upp min lexa, Herr hofpredikant? -- Mitt tal är 
färdigt, Herr hofpredikant! -- Får jag gå ut, Herr 
hofpredikant? -- Huru är <i>a verbo</i> på <i<momordeo</i>, Herr 
hofpredikant? -- Jag kan Herr hofpredikant! - Jag kan också! --
Jag med! -- Får jag gå ut och köpa en griffel? -- Min penna
går inte. -- Jag har ondt i magen, Herr hofpredikant!

HEDBORN. Jag ger er tusan djeflar allihop! Skrif och
läs och räkna och -- -- -- bäst ni vill; men gör då inte af
med mig!

<i>(Han reser sig upp. Pojkarne tystna. Han går ut i ett annat
rum och sätter sig på en stol, med hufvudet lutadt mot handen.
Snusdosan står bredvid. Sidenkappan hänger på stolen. Deröfver 
ligger en hökareräkning)</i>

HEDBORN. O usla lif! Hellre vill jag bo i en bikupa, med denna 
sidenkappa öfver mig, och låta sticka mig af tusen gaddar, än 
läsa för pojkar, och det dag ut och dag in. De spinna så 
småningom alla trådarne ur en, tills man står der som ett 
skelett... Hellre vill jag bära två gånger om dagen hela <sp>Bruzelii</sp> boklåda, med alla sina tyska böcker, 
från Gustaf Adolfs torg till Postmästarebacken, än lefva
så här. -- Och likväl måste man lefva så och låta inkrama
sig i en snäcka, der man på sin höjd om söndagarne får
sticka ut hufvudet. -- <i>(Han slår på Schenbergs lexikon)</i> O
skoldam! Se, hur det ryker! -- <i>(Han blickar ut genom fönstret)</i>
Se, huru blå himmelen står. Dagen är klar. Solen ler.
Ja, hon ler och beskiner åkare, hökare, hyrkuskdrängar, de
trasigaste ungar på bakgatorna; men icke mig! -- (<i>Han
reser sig upp)</i> Apollo! är det så, du stämmer dina söners
bröst? Är det med karbasen vi skola spela på din lyra?

                         <i>(Bultningar på dörren)</i>

RÖSTER <i>(utanför)</i> Jag kan, Herr hofpredikant! -- Jag
kan, Herr hofpredikant! -- Jag kan, Herr hofpredikant! --
Får jag läsa opp, Herr hofpredikant? -- Får jag gå ut,
Herr hofpredikant? -- Får jag kritbiten, Herr hofpredikant?

HEDBORN. Himmel och helvete! nu är det alldeles desperat! 
De vilja bryta sig in till mig med våld. -- Tyst,
kanaljer, tyst! <i>(Oväsendet fortfar. -- Han fattar en eldgaffel.)</i>
Apollo! så fräls mig då, eller ock skall jag på denna gaffel
offra mig till stek åt sjelfva Cerberus.

<i>(I blinken öppnar sig taket. Apollo nedkommer på en himmelsblå
sky med mångfärgade kanter. En ljuflig klang höres. Möblerna i 
rummet förvandlas i ögonblicket. Sidenkappan förbytes
till en blomstermatta, 8chenbergs lexikon till en pokal och hvar
bokstaf derstödes till en perla. Hökareräkningen förvandlas
till nektar och förgygrings-äpplen, stolarne till kristallcharer,
de Poetiska Kalendrarne till näktergalar)

APOLLO.

Håll, min älskade son! Ack, länge jag skådat din jemmer!
<tab>Säg, hvem kan rubba likväl Nornornas mägtiga bud?
Ty så ljöd deras lag: »I tretti år skall du träla.
<tab>»Sedan förlossningens stund kommer med smekande hand.»
Förd till en härlig trakt vid Vetterns bugtiga stränder,
<tab>Mellan susande lönn skall du få skåda ditt tjäll,
Skall du med lyran i hand för bygdens tärnor och svenner
<tab>Ljuft förnöta din dag, helgad åt muserna blott.
Klaga då icke min son! Förmärk, hur högt dig Apollo
<tab>Älskar. Ifrån sin höjd, se, hvad han hemtat åt dig!
Genom sångens magt förmådde jag detta att verka.
<tab>Läs och följ mig se'n åt, charen dig väntar, med hast.

HEDBORN (<i>bugar sig ock läser)</i> »Hos oss, de tre bjudande
»och befallande systrarna, har den oss högtälskelige Apollo
»anhållit oro fjorton dagars permission för Herr 
»hofpredikanten <sp>Hedborn</sp> från hans jordiska befattning; och 
»alldenstund vår nådiga vilja är, att, så vidt lagarne tillåta,
»hugna våre kära undersåtar med vår ynnest, vilje vi detta
»härmedelst i nåder bifalla,«

                                        »De Tre Nornorna.»

O gudaljus, som mot mitt hjerta ler!

APOLLO.

Se här, min son, den gåfva, jag dig ger!

<i>(Apollo framdrager under sin mantel f d. skoleläraren Mag. 
Boraeus, bunden i gyldene fjettrar. Dörren öppnas, pojkarne rusa
in. Håren resa sig på Boraeus. Apollo lössläpper honom)</i>

BORAEUS. O luna, luna! åsnemenniskor! Inför lefvande
Gud, lägger jag icke upp er allihop för en ordentlig! <i>(Han
får fatt i Hedborns rotting.)</i>


-- --

<tab>Han ryggen stryker
<tab>På allihop.
<tab>Dammet ryker.
Der ramla båd' stolar och stop.
Kors, hvilket rop!
Böckerna af hyllan falla.
Lindbloms lexikon remnar i tu.
Allt förskräckes, domens åskor knalla
Och vredens skålar utösas alla sju.


BORAEUS. Kan du din lexa? Du skall ha en stut --
Uff, luna, luna! -- Du skall ha handplaggor. Håll ut!

POJKARNE. Aj! aj! aj! aj! aj! aj!

<i>(Emellertid uppfar Hedborn, jemte Apollo, på en gyldene char i skyn.
En ljuf musik höres. Tyska klockorna börja dervid af sig
sjelfva att ringa, tuppen på Kungskolmstornet att gala. 
Mälaren glindrar af guld, hvarje blad i Haga flägtar. Allt 
försvinner småningom i det blå fjerran)</i>


Andra scenen.

<i>(Öppen himlarymd öfver Eystrasalt. Ett glänsande tåg synes i
luften. Först far Schelling i en berlinervagn, uthuggen ur en
polsk saltgrufva, med hjul, purpurbestrukna af den himmelske
hofmålaren Hesperus, kring kanterna förgyld af Apollos tapetserare; 
den är dragen af fyra örnar. Derefter ses Tieck och
Atterbom i en lättkörd, rullande, vaggande kalesch, sammanvirad 
af liljor, violer ock förgät-mig-ej. Framskifvan liknar
i snibben en sjöqvinna. Kalescken drages af tvåhundratusen
glänsande fjärilar, öfver hvilka ett silfvernät af månstrålar är
utbredt såsom täcke. Derefter kommer Jean Paul, ensam
åkande i en tom öltunna, med ett bläckkorn i den ena handen
och tömmarne i den andra. Hans spann består af tvenne
apor, en babian, tvenne ekorrar, fyratio torndyflar, sexton
skator ock en löpare från weimarska hofvet. Sjelf är han
klädd i nattrock ock nattmössa. Stundom tittar kan ut genom
sprundet, doppar pennan i bläckkornet och sätter plumpar på
små skyar, hvilka kan öfverfar. Slutligen stadnar tåget på en
ijus molnslätt.
<i><sp>Jean Paul</sp> hoppar ur tunnan, sätter sig på hoflöparens rygg, och i denna ställning framrider kan till Schelling, slår upp locket
på ölstopet, som löparen bär i handen, och ropar:)</i>

Filosofiens skål!

<i>(Atterbom hjelper Tieck ur sätet, ty mannen har podager. 
Emellertid låter Jean Paul framrulla sin tunna, der en poetisk
matsäck finnes tillagad, hvilken utbredes på molnfläckarne:
champagneflaskor, lübsk metvurst, apelsiner, pomeranser, citroner,
hvetebröd och en stekt gås. Man spisar, glammar ock skrattar.
Men bäst de sitta -- hast du mir gesehen? -- kommer en
flygande, glindrande ckar, dragen af dufvospann, midt öfver
deras hufvud och nedsänker sig sakta på ett guldmoln. Ett
skratt uppstår från charen, och i en blink ligger Paulina 
oförmodadt i Schellings armar, och Amalia von Imhoff kommer
bakom Atterbom, hoppande som en sefir, och håller näsduken
för hans ögon.)</i>

AMALTA VON IMHOFF. Gissa! gissa!

<i>(Jean Paul, häpen, släpper ölkannan, som bums nedfaller och slår
i skallen på en skeppare i Östersjön. Nu dansar glädjen
omkring i laget. Hurra ock gamman. Champagnen fräser,
ögonen glimma.

På afstånd ses en här af svanar, kommande från Sverige, 
bildande en triangel. Midt i triangeln åker Hedborn, sjungande
sin svanesång och tagande sig en pris snus emellanåt.)</i>

SVANARNE <i>(sjunga:)</i>

Hur glädtig är vår färd
<tab>Igenom luftens rymd!
Bland stjernorna, der är vår verld,
<tab>Af ingen dimma skymd.
Och sänka vi oss stundom ner
<tab>Till låga jordens plan,
Blott ros och glans vår fart omger
<tab>På böljans ljusa ban.
Tralala! tralala! sjunger eko i fjellen.
Tralala! tralala! svarar böljan från tusende ställen.
Vyss, vyss! tripp, tripp! sjunger vinden i viken.
<tab>Vid vår muntra sång
<tab>Hela natten lång
<tab>Glänsa englars riken.
<tab>Och när dagen står
<tab>Och sin mantel slår
<tab>Kring om träd och fält,
<tab>Lika gladt och sällt
<tab>Svanens lif förgår.


Men snart kommer mot oss den vintriga man
<tab>Med frostiga lockar och hår.
Och Bore, den jetten, så heter han,
<tab>Som isig på fjellarne står.
Han andas, -- och löfven falla sin kos.
<tab>Han pustar, -- och blek blir hvar ros.
            På böljan han slår, --
            Och stelnad hon står.
                 Derför
                 Tralala!
            Nu vår kör
                 Tralala!
Sig beger till de sydliga engder och fält.
            Der är Floras tält,
Der dansa Venus och Bacchus ikring,
<tab>Vid vindars och blåklockors bing.
            Systrar, friskt på
            Låt det gå
            Genom luften blå!
            Låt det fortare gå!
                 Se så!

HEDBORN <i>(då han får se Atterbom, i ekstas)</i> Ha, gudomlige
Apollo! nu förstår jag din <sp>Boraeus</sp> och din himmelsblå
sky och min luftfart. Hvilken gudablick, att så här mellan
himmel och jord få omfamna det käraste jag vet, och det
i glorian af <sp>Schelling, Jean Paul</sp> och <sp>Tieck!</sp>

<i>(Flux hoppar han ur svanarnes triangel, hvilka stadna i en ring
kring sällskapet, och sluter sig i Atterboms armar. Jean Paul
kastar härvid upp i luften en metvurst, som i fallet fångas
af en hök. Paulina ser på sina skor, huru de blänka af
molndaggen. Stumma ligga vännerne vid hvar annans bröst.
Schelling står med tårar i ögonen ock tänker på, huru det
svenska hjertat slår mot ett svenskt, och hvilka himmelska
drömmar omsväfva en, när man efter en lång färd återser sin
hembyqds första svan.

Hedborn berättar derefter sin förlossning ur skolfängelset och 
omfamnar ännu en gång Amadeus. Glasen fyllas med champagne
och alla dricka återseendets skål.

Paulina står tankfull med blicken fäst åt svenska skären, der allt
försvinner i ett blått fjerran, ock skickar tysta helsningar till
det älskeliga Sverige med hvarje moln, som vandrar ditåt, och
beder för den unge skaldens väl. Så framstörtar hon och
faller Atterbom om halsen och talar med en qväfd röst:)</i>

Ack, i dag skall du då öfvergifva oss, -- och det för
alltid! Aldrig mer få vi se dig och höra dig tala om den
sköna, underbara svenska naturen, om din mor och dina
barndomsår... Detta ordet <i>aldrig, aldrig</i>, har någonting så
förfärligt med sig... Hvad vi äro barn! ... »Skilsmessan,
säger det kalla förståndet, är blott en timmes bortovara till
middagen, och så stöta alla vänner å nyo till samman om
aftonen -- allt är glömdt» ... Den som blott så kunde tänka!

Ack! i den huldes armar har jag allt, och dock vore
du en så skön länk i den vänskapliga kedjan! Få hjertan
förstå oss fruntimmer. Du har läst mitt inre. Mins du den
aftonen, då vi firade <sp>Schellings</sp> födelsedag? Det gladde mig
då så innerligen att tänka: der bortom hafvet finnas äfven
de, som förstå, hvad kärlek och vänskap betyda. <sp>Amadeus!</sp>
du far hän, men min suck följer dig, som en snöhvit dufva ...
Finner du en flicka, gudomlig i hjerta och själ, och sluter
henne i dina armar, tänk då, att <sp>Paulinas</sp> ande omfamnar
eder båda ock kysser den himmelska flickans panna och
hviskar: »Gör honom lycklig! Ack! skaldens bröst behöfver
ett lugnt och himmelskt hjerta att luta sig till.»

Mina läppar hafva aldrig vidrört någon annans än min
mans; dig gifver jag min systerliga afskedskyss. Glöm ej
<sp>Paulina</sp>!

<i>(Under detta har Jean Paul dragit af sig stöflarne, för att dansa
på strumplästen i himmelens stora salong. Han tager Hedborn
vid handen och dansar polska med honom. Atterbom borttorkar
några tårar. Be andra skratta åt Jean Paul)</i>

ATTERBOM <i>(framträder till Hedborn, slår honom i hand och
frågar:)</i> Nå, hur mår vårt redliga Sverige?

HEDBORN. Sverige är sig likt, bror! Någon behöfves
dock, som med sin staf omrörer det stillastående vattnet.
Två år har du varit borta. Ack! huru upprigtigt sluta sig
ej dina vänner åter till dig och fröjda sig, att du 
återkommer! Bror! väck upp det åter inslumnrade sinnet. Det
börjar bli så trögt, så kallt. Den ene hit, den andre dit!
Mängden pratar. Men allt stadnar vid prat. Slå in i hopen
med ditt tveeggade svärd, -- och äfven dina vänner, som
lagt sig tröga på sin bädd, skola åter uppresa sig, och med
dem nya uppstå; ty allt är <i>för</i> dig. Det forna agget är till
det mesta tystnadt. Äfven <sp>Vallmark</sp> gäspar. Ryktet har
gått före dig. Nu väntar man af dig någonting <i>kraftigt</i>.
Öronen stå spända. Alla hjertan klappa. Ack! hvi skulle
jag misskänna dig? Jag vet, huru rent och heligt du älskar
Svea. Jag vet, att du sökt göra dig värdig att vara dess
son. Ack! tro mig, Svea älskar dig äfven mera, än du
anar. Stäm nu din harpa, tala till det svenska folket!...
Dock -- moraliserar jag? -- Bror! hjertat i sin fullhet vet
ej, hvad kärast kan vara att yttra. En gång, när min graf
bäddas, skall mitt namn äfven lefva, om ej i och för mina
sånger, dock emedan jag var din vän och samdrägtigt med
dig försökte min lyras första späda toner. Och ditt namn
skall lefva, om ej för annat, emedan du var den, som 
sönderbröt det usla och vågade den modiga kampen. Men hvad
är ett namn? Äfven det bortklingar i tiden. Men den
känslan att hafva kämpat för Gud och för det evigt rätta
och sköna, den är högre än alla namn. I den känslan
allena må vi lefva och dö.

                             <i>(En lång tystnad)</i>


SVANARNE <i>(sjunga)</i>

<tab>    Allt vandlar och går
<tab>    Fram och åter, i år
<tab> Som i fjol, som för tusende år,
<tab> Och i vexlingen allting består.
<tab>    Som den ilande sky
<tab> Tyckes allting bortfly.
<tab> Men som molnet igen
<tab> Synes åter på himlen än,
<tab>    Så å nyo uppgår
<tab>    Det försvunna och står
<tab> Lika skönt för vår syn.
<tab>    Se på skyn!
Nu rodnar den fagra om hyn
<tab> Som en ros i sin vår.
<tab> Nu den bleknad framgår,
Som en blomma om höstarne står.
<tab> Nu delar den sig,
<tab> På den lysande stig
Nu de tvenne omfamna hvar ann.
<tab> Se, i tårar försvann
<tab> Nu den ena sin kös
<tab> Som i svallet en ros.
<tab> Se, der dansar en sky
<tab>    Nu i ring
<tab>    Rundt omkring.
<tab> Ingen sorg kan den bry.
<tab>    Vinden leker
<tab>    Och smeker
<tab> Den svällande barm,
<tab>    Ljus och varm.

<tab> Men i öster se der,
<tab> Huru svart det sig klär,
<tab> Detta moln i sin prakt.
<tab> Hämdens åska det lagt
<tab> Vid sin ljungande fot.
<tab> Hör, med brakande knot
<tab> Hur det stöter emot
<tab> Både skogar och fjell
<tab> Med en skakande skräll.
<tab>    Det ljungar,
<tab>    Det haglar,
Det öppnar de blixtrande ögon -- kratsch!
<tab> Der en splittrande pil
Kommer, sänd uppå stormarnes il.
<tab> Och vågen skakar sin man,
Och bergen skälfva som på en tråd...
<tab>    Kratsch!
Der störta ramlande torn och hällar i sjön.
<tab> Hvilket brak! hvilket dön! --
Tyst! tyst! nu det tystnar, blir lugnt.
<tab> Så tungt, så tungt
<tab> Suckar jorden efter slagen. --
Nu öppnar sig skyn mer och mer.
<tab>    Solen ler.
Blomman, af glädje betagen,
<tab> Står i tårar och ser
<tab> Opp mot himmelen och solen.
<tab> Regnets droppar falla.
<tab>    Alla, alla
<tab> Trän och ängar blänka,
Skåda sig i vattnets speglar.
<tab> Tu lu lu! tu lu lu!
<tab>Vallhornet tutar i skog.
<tab>Vågen brusat nog.
<tab>Nu han sakta gungar
<tab>Svan och hennes ungar.
<tab>Fogeln börjar sjunga
<tab>Med en nystämd tunga.
<tab>Hvita dufvor svinga
<tab>Öfver skogens toppar.
<tab>Blommans röda knoppar
<tab>Öppna sig och bringa
<tab>Doft kring lund och strand.
Se, så är naturen, så är menniskolifvet!


<tab> Systrar! helsen Sveriges svan
<tab>    På hans ljusa ban.
<tab> Hell dig, du sångens son!
<tab> Hell dig, ja hell! Ej långt ifrån
<tab> Din faders tjäll vi voro.
<tab>    Natt och dag vi foro
<tab> Opp i skyn, att se oss om,
<tab> Om du snart till baka kom.
I tvenne år vi saknat dig.
<tab> På molnens stig
<tab> Vi återse dig här.
Hell dig, o Sveas son, så kär!
<tab>    Hell dig!


Ja, hell dig! <i>ropar Schelling och trycker Amadei hand.</i>
Afskedets timme stundar. Dagen är snart viken och med
den det sista ljufva. Min son! Gud välsigne dig! Hans
ande vare öfver dig i allt, hvad du företager. Vi skiljas
och återse ej hvar annan förr än der ofvan. Kom i håg,
hvad vår mästare sagt: »Den, som mycket gifvet är, af
honom skall ock mycket varda utkrafdt.» Gud vare med
dig. Låt Kristus lefva i ditt inre! Den, som har honom i
hjertat, har allt, och, utan honom, med allt -- intet. Tänk
i dina böner till honom äfven mig. Gud skydde dig! det
är mitt farväl.

TIECK <i>(framgår, stödjande sig vid Amalia von Imhoff. Han
talar:)</i> Unge skald! du skall, som jag, också en gång böja
hjessa mot griften. Jag lägger några få ord på ditt hjerta.
Tro hälften af det, som dina vänner säga till ditt lof, och en
tredjedel af det, som dina ovänner säga till ditt tadel. Var
blygsam i allt. Skilj smickrande vänner från de sanna.
Stå sedan fast. Räds för ingen, utom Gud; då är han'med
dig. Farväl!

<i>(Amalia framträder, omfamnar Atterbom och lemnar honom 
gråtande en förgät-mig-ej.)</i>

JEAN PAUL <i>(tar af sig nattmössan och säger:) Helsa <sp>Vallmark</sp> hjerteligen ifrån mig. Det är skada, ntt jag ej på
denna sidan grafven kan få drifva så spass med honom. Säg
honom emellertid, att han skall framdeles få en plats i
någon af mina romaner, hvaröfver han sedan kan få göra
kommentarier i sin journal. Farväl, Herr <sp>Atterbom!</sp>
Drick öl, så blir herrn fet. Skrif mig till, när så bär åt,
och glöm ej då att berätta mig huru sakerna stå. Här ett
glas! Skål! Farväl!
<b>ANDRA AKTEN.

Första scenen.</b>

<i>(Teatern föreställer en till helften upprest lerhusbyggnad. Till
venster en lerlada. Rundt omkring ligga murslefvar, lerbårar,
stötklubbor, vinkelmått, hyflar, förstoringsglas, träpinnar,
borstar, vigter. Till höger synes en stapel, i hvilken en 
ringklocka hänger. Man ser mycket folk. Någre arbeta, andre
springa blott öfver teatern. -- I lerladan står Nestor 
barfota och trampar ler, jemte Pistor ock Lindvurm. De hafva
förkläden ock uppkammade tupéer. Längre bort äro vakter
utstälda för att hålla arbetet i tillbörlig respekt.)</i>

NESTOR <i>(sjunger)</i>

Akademiens sekter,
<tab>Jag, som fler,
Skall nu stad att trampa ler,
<tab>Trampa ler,
<tab>Trampa ler,
<tab>Trampa ler,
<tab>Upp och ner,
Tills det sig i formar ter.

Ingen rast och ingen ro!
Upp och ner i denna ho,
Utan stöfvel, utan sko,
<tab>Ska vi trampa,
<tab<Klampa,
<tab>Stampa,
Tills det vill till samman gro.

Ädel möda, ljuflig lott!
Ej med händerna man blott
Kan förmå, att göra godt
<tab>Och med näfven;
<tab>Foten äfven
Gagna kan med dygders mått.

Svetten lackar.  Låt det gå
Upp och ner i leret blå!
<tab>För vår möda
<tab>Få vi skörda
Samvetslugn och sällhet. då!

<i>(Pistor och Lindvurm bocka sig. Nestor stadnar med trampningen
och ropar pä Hammarberg, som tager honom om lifvet, lyfter
honom ur lerladan och sätter honom på en bänk)

NESTOR. <sp>Poh! Poh! hammarberg, låna mig tuben!</sp>

<i>(Hammarberg lemnar honom den samma)</i>

NESTOR <i>(kikar på leret.)</i> Rätt nu är det temligen korrekt!

<i>(Han ger en vink; det ringes i klockan. Arbetet i ladan stadnar)</i>

NESTOR. <sp>Hammarberg</sp>, tag hit vigterna!

<i>(Pistor och Lindvurm upptaga nu med händerna lerklimpar, hvilka
Nestor väger. De läggas sedan afsides på sitt ställe. --
Längre bort ser man Idegran Major och Minor åkande på ett
sandlass med tcenne oxar före. Rimfors på en kärra, körande
under sång ler i en tunna. Någre äro sysselsatta på sjelfva
byggnaden, somlige pröfva med vinkelmåtten dess räthet, andre
ajhyfla de kantiga delarne och andre komma efter med borstar.
Inuti byggnaden på en stång ser man <sp>Smakens</sp> stångpiska
hänga, hållande 26 karat. Hon är försedd med en svinborste,
stel och sträf i ändan, och omlindad med alexandrinska band.

Nu uppträder Polyhistrio, buren i en portschäs af Juniperimons
och Asfalinius. Alla buga sig)</i>

POLYHISTRIO. Mine vänner! Jag ser det upprigtiga deltagande, 
hvarmed I möten mig här vid snillets tempel.
Allt sedan min Pegas blef mig i kriget mot jettarne 
undanskjuten, har jag måst färdas på detta sätt. Nekom ej 
egenheten deruti. Tröstom oss dock dermed, att denna byggnad
skall tillintetgöra alla vidare angrepp. Huru skön står ej
denna helgedom, rest af smakens hand! Hvilket ädelt 
sinnesnöje! Fortfarom i nyttans värf. Brytom mödans skal.
Afhållom de ljungande falanger. Fallom ej trapporna upp
och ned, sjunkne och bergade. Ståm faste på vår grund.
Bidragom med oförtruten flit till smakens förkofran. 
Föraktom det rytande modet, taflor af tronfall och strömmande
blod. En vis vandrar utan fruktan för spöken. Hafven
tack för eder möda.

<i>(Alla buga sig å nyo. Portschäsen nedsättes. Asfalinius springer
efter förstoringstuben.)</i>

POLYHISTRIO <i>(kikar genom tuben ock utropar:)</i>

O sköna kolonnad, i ryktets tempel satt,
Som stöder högt dess hvalf, den aldrig mörkrets natt
Än täckte med sitt flor! Hur skall du ej förvåna.
Den efterverld, som ser ditt stora majestät,
Hvars hufvud döljs i skyn, i jordens djup dess fjät!

Men, mine vänner, hafva vi ej fatt några nya gesäller?

NESTOR <i>(bugar sig och framträder.)</i> Jo, ers eminens! --
<sp>Hammarberg! Kalla hit Esaias.</sp>

POLYHISTRIO. Ja så, det fägnar mig! Huru beter han sig?

NESTOR. Å jo! beskedligt nog. Men första dagen han
arbetade här, stälde han sig och kastade sitt vatten i lerlåren, 
hvarföre han erhöll tillbörlig skrapa.

                  <i>(Hammarberg kommer med Esaias)</i>

POLYHISTRIO. Mjuka tjenare! sätt på hatten. Jag hör,
du är ovan vid arbetet. Ditt oanständiga och smaklösa 
förfarande, hoppas jag, att dU till en annan gång ändrar. Du
tyckes mig annars vara rask och tilltagsen. -- Mon Dieu!
blommor i hatten! ... Min son, det passar icke en äkta
gesäll! -- Hvad ser jag? Ditt förkläde är fernissadt. Min
son, idel fåfänga! Korrekthet är det, första och förnämsta,
du bör lära. Min son, stig närmare! Se här, min son, till
belöning! <i>(framdrager en guldmedalj)</i> Fortfar! var öm, var
arbetsam, gör godt och lef i dina mödors minne!
                            <i>(Esaias bugar sig och går)</i>

<i>Under tiden inkommer verkgesällen <sp>Nils Lorens</sp>, sjungande:</i>

<tab>Jag är lustig nu i dag.
<tab>Hej, fri måndag, lustigt lag!
<tab>Jag ger fan i bok och perm,
<tab>Snyter mig på egen ärm.
<tab>Min medaij -- ding dingli dang!
<tab>Kring mitt glas -- hej, lustigt klang!
<tab>Hänger våt, som jag, och sur.
<tab>Hur går här med eder mur?
<tab>Än med huset dervid än?
<tab>Jag ger eder den och den!
<tab>Mager är Apollos stat,
<tab>Knappast värd en half dukat.
<tab>Bättre är en sup i stan.
<tab>Prismedaljer ger jag fan.
<tab>Förr vid Lützen föll jag kull,
<tab>Ned i smutsen glimma' gull.
<tab>Jag tog upp det och blef stor,
<tab>Vann ett pris, blef matador.
<tab>Nu farväl! jag ger er hin.
<tab>Här fins intet rim på svin: --

ty mine herrar hålla sig blott vid det alvarsamma.
<i>(han går)</i>

POLYHISTRIO.

Helas!
Une chute première entraine une autre chute.
Si l'on ne corrige, l'on s'habitude au mal.
Mon flis, dès le principe il faut qu'on s'exécute,
Ou l'on ne peut plus vaincre un penchant trop fatal.
Andra scenen.

<i>(Den svenska skärgården. Öar, spridda här och der, skogstrakter,
höga fjell, Östersjön med sina brusande vågor. På långt håll
synas ljusa moln ankomma från öster, på hvilka Atterbom
och Hedborn färdas. Vid sjön står Sondén. Dahlgren har
tagit sin plats på ett högt fjell, bakom hvilket uppreser sig en
stor skog. Atterboms systrar hvila i en lund, omgifna af
nymfer. Hammarsköld står inbegripen i ett samtal med Polyfem, 
som träder ur sin håla. Palmblad sitter på en kulle,
med ett chinesiskt lexikon framför sig. Zeipel står och 
betraktar sig i en å, hvilken rinner genom skogen. Gumælius
ligger och hvilar sig bakom en runsten. Geijer sitter, klädd
som en viking, på en klippa i hafvet, ensam med sin harpa.
Afzelius, med sin pension, har klifvit ned sig i ett moras.
Cnattingius kommer ridande, med den prosaiska eddan till
sadel under sig. På en sky sitter Elgströms ande vid sidan
af Hilma. På sjön i en båt ror Ingelgrens skugga, metar
fisk och kastar upp den åt fiskmåsarne i luften. Börjesson
står i dörren af en fiskarhydda och talar om barndomen med
en mor, som har fem barn. Gumman gråter. På vägen åker
Bruzelius, med en packe Die Deutschen Classiker, och språkar
med en full bonde.)


<tab>Vinden sakta höres sjunga
<tab>Mellan gröna öars här.
<tab>Skog och våg och skyar gunga.
<tab>Allt blott högtidsskrudar bär.
<tab>Guld och purpur sammanblanda
<tab>Sig med blåa strimmors prakt.
<tab>Grönskans färger silfret randa,
<tab>Som kring fält och strand sig lagt.
<tab>     Solen ler.
<tab>     Strålarne falla
<tab>     Och öfversvalla
<tab>     Från himlen ner
<tab>     Skog och fjell.
Aftonstjernan tittar ur sitt tjäll,
Halfklädd än, blott slöjan på.
<tab>     Vågorna stå
Som lekande barn på ytan blå.
<tab>     Tili, tili!
Den ensliga hämplingen qvillrar
<tab>     På daggiga gren.
<tab>     Kring om al och sten
<tab>     Bäcken sakta tillrar.
<tab>     Månen snart uppgår
Och sin röda färg då återfår,
<tab>     Står så frodig,
<tab>     Tapper och modig.
<tab>   Sakta jordens hjerta slår,
Och en helig andakt i dess inre rår.

--

DAHLGREN <i>{ställer sig på en klippa och kommenderar 
granarna och tallarna)</i> Akt till poeti8ka vändningar och 
manövrer! -- Höger rätta er!

<i>(De ställa sig i ordning. Granarna utgöra det första ledet, 
tallarna det andra. En dverg, ridande på en ekorre, far emellan
lederna såsom adjutant och rättar.)</i>

DAHLGREN. Akt till flank-marsch! Venster om! Division, marsch!

<i>(Derpå utmarchera de i sjön ock ställa sig på tvenne alnars 
afstånd mellan hvar andra)</i>

DAHLGREN. Front! Höger rätta er! Skyllra gevär!

<i>(Solen lutar mot sin nedgång. Böljorna stå purprade)</i>

<i>I ögonblicket drar Sondén ut sin värja, vänder sig till 
vågorna och kommenderar:</i> Akt att formera kolonner! Till höger
och venster, kolonn, marsch!
<i>Vågorna uppresa sig till pelare mellan granarna, så att en gran
och en vattenpelare omvexla. Solens sista strålar förgylla dem.
Öfverst på hvarje vattenpelare sitter en sjönymf med sin
harpa. På afstånd kommer Atterbom, omgifven af guldmoln,
och genom tub ser man Hedborns snusdosa blänka. De komma
allt närmare.)</i>


GEIJER <i>(uppstiger och skunger:)</i>

<tab>Vindarnes pust
<tab>På brusande våg
<tab>Är min lekande lust
<tab>Och brinnande håg.
<tab>Och när vågorna gå,
Gungande upp och gungande ner,
<tab>I det härliga blå
Himmel och jord jag försvinna då ser.
<tab>Det omätliga, eviga,
<tab>Brusande, hvälfvande,
<tab>Stundom lugna,
<tab>Spegelklara hafvet
<tab>Lockar mig hän,
<tab>Förer med sig hän
<tab>Min tanke, mitt allt.
<tab>Blott i det stora,
<tab>Höga, oändliga
Älskar jag lefva, älskar jag dö.

Hvad är du på landet, skild långt ifrån
<tab>Detta brusande dån,
<tab>O menniskoson?
Ett barn i din vagga. Stig upp derifrån
Lyss, lyss! Hör, det eviga talar till dig
<tab>På vågornas stig.
Se, hur skeppet gungar och far,
<tab>Lustigt och lätt alla dar,
<tab>På sjöspegeln klar.
<tab>Hvilken fart, hvilken gång!
<tab>Hvilket hurra och sång!
Ha! du skryter med foglarnes qvitter
<tab>Och blommornas glitter
<tab>I skogar och park.
Se här en omätelig mark!
<tab>Här sjunger vågen
<tab>Här glimmar vågen
<tab>Som en vaggande ros.
<tab>Och flyr hon sin kos,
<tab>Så kommer en annan
<tab>Med ljus omkring pannan
<tab>Och eld i sitt öga.
I blicken sig speglar det himmelsblå höga.
<tab>Nej hafvet, nej hafvet
Det är min lust och min håg.
<tab>Som barn re'n jag låg
<tab>Vid stranden och såg
På den kommande, flyende våg.
<tab>Och den gladde mitt bröst.
Derför vill jag lefva och dö uppå hafvet.

<i>(Under tiden börja de från fjerran kommande molnen sänka sig
mot hafvet. Slutligen nedfalla de och förvandla sig till en
kristallchar, dragen af delfiner. Atterbom ochk Hedborn sitta
deri. Tåget närmas allt mera stranden. Ingelgrens skugga
möter dem. Som en lätt sväfvande dimma utsträcker Elgström,
vonkande, sina armar.)</i>


KÖR AF SKOGARNE.

<tab>Hell dig du Sveas son!
<tab>   Långt ifrån
<tab>Bortom brusande sjö
<tab>Du kommer till baka
Till Skandiens fjellstängda ö.
<tab>Af kärlek vi skaka
De gröna lansarnes här
<tab>     Mot dig åter
<tab>Ibland klippor och skär.
Svea, gudinnan, hon gråter
Af fröjd att dig åter få se.
Bugen er, kroniga toppar, till baka!
<tab>Han kommer! O, se,
Hur de raska delfinerna skaka
<tab>Hans ljungande spann.
<tab>     Se, hur grann
Vågen hjulen synes skära,
<tab>     Stolt att bära
<tab>     Sångens son.
Hell dig, du gudarnes lån
<tab>Till ett slägte, som glömt
<tab>Det gamla och stora,
<tab>Hvars krafter sig tömt
I gycklande lekverk, som gått att förlora
<tab>Sig sjelft i tidernas flod!
<tab>     Hell dig och ditt mod!
<tab>     Res åter det fallna!
Värm upp dessa hjertan, som kallna!
<tab>För ära och Gud
Värm upp dem med sångernas ljud!

<i>(Atterboms systrar, jemte Eufrosyne, och några flickor, skynda till
stranden. Atterbom uppstiger på land. Musik höres från
vattenpelerne. Systrarna flyga i hans famn. Alla hans vänner 
stå i en ring, glädjedruckna. Gamælius gnuggar sig i
ögonen och undrar, hvad det är, reser sig upp, kastar sig öfver
runstenen och hastar till stranden. De unga flickorna omvira
Atterbom med blomsterkransar. Dahlgren tager Palmblads
chinesiska lexikon och kastar det af glädje i sjön. Palmblad 
svir. Hammarsköld skrattar. Slutligen kaster sig Gumælius i sjön 
och räddar det. På Atterboms axel hoppar Fogel Blå och smeker honom. 
Sondén kommenderar: gevär för fot. Vattenpelarne nedsäna sig. Han 
tackar manskapet
för dess bravur och besvaras med hurrarop ur sjöbottnen.
Dahlgren befaller sin adjutant hemförlofva granarna och
tallarna. Tåget fortsättes derefter genom en skön skogstrakt)</i>


Tredje scenen.

SCHRÖDER <i>(Omgifven af några antiqvarier, sittande på en sten och
hållande ett skeppsstyre i hand)</i>

Mine herrar! Detta skeppsstyre är en rar antiqvitet.
Det är nemligen det styre, hvarmed <sp>Columbus</sp> styrde sig
till Amerika. Titta på det bara! Här står 92 -- det vill
säga 1492, nemligen det året, då <i>Columbus</i> upptäckte
Amerika. Den här spiken har suttit i styret. Att den är
gjord i England, ses af dess engelska form. Jernet, som
blifvit kemiskt undersökt, är och förblifver intet annat än
jern; men befinnes ringbaltigare än det svenska, hvarföre
man förmodar, att det blifvit taget ur engelska jerngrufvor.
Enligt en gammal tulljournal från Liverpool har en vid
namn <sp>Spalt</sp> samma år, som <sp>Columbi</sp> skepp bygdes, fört till spanska skeppsvarfven 50,000 tolftumsspik. Troligtvis
har man sålunda nämnde <sp>Spalt</sp> att tacka för spiken. Hvad
sjelfva trädet beträffar i styret, så är det af en svensk ek.
Det bevisas deraf, att ordet <i>ek</i> af spanska timmermän ännu
i dag kallas ek. Hvad den lilla plåten ofvanpå styret beträffar, 
lärer den förskrifva sig från Kanarie-öarne, emedan
på den står inristad en fogel. Som färgen är förlorad, kan
man ej rätt se, om figuren skall föreställa en grönsiska eller
en kanariefogel. Det senare lärer dock vara troligare.
Saken vinner ännu mera sannolikhet, då vi erinra oss, att
<sp>Columbus</sp> efter en stark storm rastade med sina skepp
vid dessa öar och lät der laga de in. Troligtvis har då
plåten till ett starkare sammanhållande blifvit ditsatt.

<i>Under denna föreläsning nalkas tåget. Schröder upptäcker Atterbom 
och springer, med, Columbi styre i hand, honom till mötes.
Allmänt jubel. Dahlgren upptäcker emellertid Afzelius och
hans pension i träsket och uppmanar samtligqe antiqvarser och
öfvrige vänner att hjelpa upp dem, hvilket sker genom ett långt
rep, som utkastas. Vid skogsbrynet nedåt sjön ser man Ling
sysselsatt med bergsprängning för att få fatt på några dvergar,
som gömt sig. Vid sedan står en varnande gudinna, pekande på
Kärlekens tempel och längre bort på Agne ock Gylfe, som
vinka med en frisk lagerkrans)</i>


<b>Fjerde scenen.</b>

<i>(Remmare fly öfver teatern. Polyhistrio bäres på en bår. 
Juniperimons gör halt. Markall förskansar sig bakom en vall af
journalens packor. Fru Uddén, såsom marketenterska, kommer
åkande på en kärra, full med skinkor ock gåshalfvor)</i>

KÖR.

Upp bröder! För ära, korrekthet och smak
Nu plitarne hurtigt ur lädret!
Kom, kämpom nu raskt för vår rättvisa sak
Och stäm ej och gapom i vädret.
Bräck af, så det knallar i skog och i fjell,
Och ladda och skjut och lägg an och se'n smäll!
Stå rätt på din sko, <sp>Esaias</sp>!

Se <sp>Markall</sp>! han kikar, med pennan i hand,
Kör hufvudet ut genom packan
Och skjuter som jägare tappert ibland,
Passlurar och svänger på jackan.
Än lägger han sig på sin mage så här
Och laddar och skjuter båd fjerran och när.
Stå rätt på din sko, <sp>Esaias</sp>!


<b>Femte scenen.</b>

HEDBORN <i>(inkommande i sina rum)</i>

Åh! Gud ske lof, jag är här nu! Jag är rätt trött. Men
hvad här är tyst! Jag tror, alla äro döda. Jag vill ropa
på min hushållerska. <sp>Margret! Margret!</sp> <i>(Hon kommer in.)</i>
Hvar fan äro mina pojkar?

<sc>Margareta</sc>. Ack, Herre Gud! så lefver herrn än? Gud
ske lof herrn är här! Ack, på dessa fjorton dagar har fan
sjelf varit lös. Herrn skall se, att den der magistern, som
kallade sig för <sp>Boraeus</sp>, har hållit ett hus, alldeles som
hin håle skulle ha inqvarterat sig här. Natt och dag har
han slagits och regerat, och jag tror visst, att han tjugu
gånger skrämt slag på mig. Det var en gruflig karl.
Första dagen, han var här, lofvade han mig en ordentlig,
som han kallade det, derföre, att jag gömde en af 
hofpredikantens gossar bakom stoln i köket. — Ja, här har varit
ett lefverne. Se, här ligger räkningen. Han har nött upp
för 26 R:dr 14 sk. björkris. Herrns krycka har han slagit
af. Gud bevars för ett sådant oväsende. Hellre ville jag
sitta fem år på spinnhuset, än lefva ihop med en så desperat 
sälle.

<sc>Hedborn.</sc> Men hvar fan är karlen sjelf, och hvar äro
mina pojkar? Han har väl inte slagit i hjel dem heller?

<sc>Margareta</sc>. Herrns pojkar? Dem har han redan gjort
till studenter. I går höll han examen, gaf dem hvar sin
ordentlig och reste i dag med dem till Upsala.

<sc>Hedborn</sc>. Under dessa fjorton dagar har jag mera
överlefvat än annars på tusen. Det går omkring i mitt
hufvud. Hör du! har du några löskokta ägg, så gif mig.
Laga till hvit gröt, sätt fram smör och bröd och bränvin:
jag är hungrig, jag är trött. Denna dag är dock för mig
en högtidsdag. Forväl, skolgräl!

<i>(Han tar sin lyra och slår några ackorder. Ridån faller.)</i>
<b>TILL BRODREN KULLMAN</b>

DEN 21 APRIL 1828, DÅ HAN AFFLYTTADE TILL SITT PASTORAT

                SÖDERTELJE.

<b>Till brodren Kullman</b>
den 21 April 1828, då han afflyttade till sitt pastorat Södertelje.




General Björnstjernas afresa till England och kyrkoherden
Sundborgs till Ulricehamn, Walter Scotts Napoleon och
Gagners strödda predikningar, den i går åtta dagar sedan
timade osynliga solförmörkelsen och indragandet af 
tidningen Skämt och Allvar, Ibrahim Paschas härjningar på
Morea och gastriska feberns bland hornboskapen i Upland,
herr Fredricksens mekaniska synvändningar på Mosebacke
och hofpred. Ziedners med afseende på Häradshammar,
artilleri-kårens afläggande af den gamla förgylda menniskan
och iklädandet af en ny i ullgarn, uppfostrings-kommitténs
ansträngningar för den intellektuela och öfverståthållareembetets 
bemödanden för den gatuela upplysningen, slarfsyltan 
hos Lambert och de långtrådiga riksdagshandlingarna
i Argus, grefve P:s oförmögenhet att blifva père och 
hofpred. S:s att läsa innan -- äro alle sammans ämnen, som
förtjena den begrundande verldsåskådarens allvarliga 
besinnande och eftertanke.

Men det är ej för dessa vidtfrejdade händelser min
tunga i dag sätter sig i rörelse. Må de tecknas, må de 
beskrifvas, må de stentryckas af den, som i större mått, än
jag, undfått skarpt omdöme och ett ljust förstånd. Blygsamt 
drager jag mig bort i skuggan af den stad,


<tab>Kring hvilken björken redan knoppas
<tab>Och sippan genom drifvans barm
<tab>Sig tränger flammande och varm,
<tab>Der alla kjortlar dammas, loppas
<tab>Och alla trasor undanstoppas
<tab>Och hvar butelj till brädden proppas
<tab>Med Danfelts konjak, rom och vin,
<tab>I väntan, att man snart får hoppas
<tab>Med första Maj se draga in
<tab>En kyrkoherde, rar och fin.
<tab>Se hvarje önskan sig fullborda
<tab>I honom, som med stämma stark
<tab>Har stått för Svearnes monark
<tab>Och nu af samme höga smorda
<tab>Fått pastorat, att der ock orda
<tab>För hjordarne, som gå i mark.


	Ja, ditåt, tre mil från Stockholm, genom Fittja söderut,
till Södertelje stad hasta mina blickar.


<tab>Jag skyndar till den stad, der ullen
På fårskinnspelsar växa ses,
Der diket, lik en långkatkes,
Sig sträcker gent mot prestgårdskullen,
Kanaln, der offerpenning ges
För Trosaskutan, skärgårdsjullen.
Visst tycks han rasa då och då,
Visst är han smal och grund förbannadt;
Men nya tiden vill ej annat.
Han plöjt och framtiden får så.


Jag skyndar till den stad, den skinkan
Går lefvande på gatan kring
Och ropar: uff ! med grymt och spring
Och trynet stöter emot klinkan
Af Rådsturättens spruckna dörr;
Der senap i hvar rännsten växer
Och stadens damer gå i pjexer
Med hull så skinande som smör;
<tab>Der grisen skållas, skinkmärrn skrapas
<tab>Och hönan värper hvar minut
<tab>Och hvarje resande begapas,
<tab>Som ämnar färdas söderut;


<tab>Der Mälarn kastar upp sin bölja
<tab>Med ljusblått vatten i sin mund
<tab>Och kysser vikens rosensprund;
<tab>Der skuggor sig i djupet dölja
<tab>Af Floras dal, Diana lund;
<tab>Der soln hvar qväll sitt guldhår tvättar
<tab>Och månen tumlar öfver skog
<tab>Och korpar, luftens svarta vättar,
<tab>Sig hvila på borgmästarns plog;
<tab>Der dagen smeker qvällens tärna
<tab>Och silfvertårar droppa ned
<tab>Från midnattstimmens ljusa stjerna
<tab>I dagg på fältets skumma hed;
<tab>Der gny af kärror ständigt ramla
<tab>Och dammet pudrar hvarje träd
<tab>Och pastor går i famn att samla
<tab>Sin tionde af gräs och säd.

Det är, med ett ord, Södertelje och brodren Kullman,
som för detta ögonblick utgöra ett kärt och angenämt ämne
för min betraktelse.
	
Broder! hvad vore väl jorden, ja, hvad vore menskligheten, 
om ej städer funnes? Precis det samma, som en
rock utan knappar. De hopfästa och sammanknäppa det
hela. Kain bygde den första stad. Der var han sjeif borgmästare 
och pastor.
	
Men hvad vore, å en annan sida, en stad utan sIn dirigerande 
och styrande kyrkoherde? Som ett lås utan nyckel,
en säck utan mjöl, en himmel utan sol, en synål utan öga,
en bål utan slef. Menniskan (det är länge sedan bevist)
är af den natur, att hon helst vill gå på fyra, ehuru hon
blott fått två fötter. Redan Sallustius anmärker dylikt.
Hvad skrapan är för hästen, är en pastor för sin församling,
nemligen halfva fodret; han må nu hafva att skrapa borst,
ragg eller hvad som helst. Likasom i latinska spraket finnas
så kallade <i>verba anomala</i>, såsom <i>sum, sus</i>, m. fl. så är det
ock med menskligheten. Hvar och en socken måste derföre 
hafva sin <i>syntaxis</i>, sin pastor, hvilket sker eller 
tillvägabringas dels <i>per convenientiam</i>, i lika genere, numero
och casu, dels <i>per regimen</i>, då det ena ordet regeras af det
andra. Kommer denna syntaxis eller pastor från Stockholm,
uppstår en <i>syntaxis ornata</i>, till exempel i följande latinska
uttryck: <i>Id age, ut necessaria discas, quo muneri recte præsis.

Ja, huru ginge det med landsvägarne, om de ej hvart
år grusades? med stengatorna, om de ej vårtiden upphackades
och sedan sopades? Hvar växer säd utan sådd? Hvar stupa
fiender utan klingor och kulor? Hvem kunde bevara sig
från fluss i hufvudet, om ej lösturer funnes? o. s. v. Och
huru må en menighet kunua styras, utan en skicklig och
driftig pastor? Jag tror mig alltså hafva bevisat kongl.
majestäts nådigsta vishet, då han lät utnämna en pastor för
Södertelje-boarne.

Låtom oss nu efterse, hvad brodren Kullman, i afseende på 
erfhrderliga reformer har att iakttaga med detta
sitt nämda pastorat. Jo,

1:o. Bör visaren på rådstufvutornet förgyllas.

<tab>Naturen födde fram med sveda
<tab>Ett barn, som kallades för <i>gull</i>.
<tab>Förgäfves gick hon det att freda
<tab>I klyftans djup, bland grus och mull.
<tab>Den späda slets från modrens hjerta.
<tab>Man drog i dagen honom opp.
<tab>I tusen stycken höggs hans kropp.
<tab>Till menskans åtrå, menskans smärta
<tab>Kring, jorden utflög qvalens tropp,
<tab>Och afund började att svärta.
<tab>Kring jorden hatets giftström lopp.
Då skulle allt förgyllas: tornur och fickur, timglas och
predikstolar, gräddskålar och kammarherre-nycklar, ja sjelfva
svinen på faten.

2:o. Ny panelning verkatällas å tullbommen.

                   En är lifvets tull,
             Och den ut i ljusets rymder drager.
                   En sin kosa tager
                   Ner i grafvens mull,
             Och den kallas dödens tull.

	Men begge ä' trånga. Med gråt och med skrik
	Skall menniskan gå genom båda;
	Först gråta, som barn, blå ögonen våta,
	Och se'n, såsom granrisadt lik,
	Tre alnar af stoft låta öfver sig skåta
	Vid klockornas bingbong och orgelns musik.

3:o. Storgatan omläggas med stenar och påfyldt grus,
hemtade från Serafimer-lasarettet.

              Hvad vore jorden utan sten?
              Som menskokroppen utan ben.
              Hvad vore stadens gator väl,
              Om sten ej slipade hvar häl?
              I dam och dy och lera blå
              Till knäs man finge vada då.

Stenar äro af mångfaldig art, såsom skorstenar, rännstenar 
och kullerstenar. Genom det första slaget går man
aldrig utan att bli nedsotad, i det andra aldrig utan att bli
smutsad, och på det tredje klifver man sällan utan att stöta
sina liktornar.

4:o. En ny skala för generalgrymtning, uppsatt af
ställets organist och granskad af musikaliska akademien,
jemte ett ljuft emotseende af exekution af kongl. hofkapellet
och det harmoniska sällskapet.
Naturen gaf åt allting läten:
Plump, plump åt stenen, när han sjunker,
Tjo, tjo åt orren, der han klunkar
På vers i tallens gröna säten,
Visch, visch åt pilen, der han flyger,
Uff, uff åt galten, der han slafsar.
Lock, lock åt siskan, der hon smyger,
Voff, voff åt rackan, der hon glafsar.
Kiklu åt kycklingen i buren,
Mu-u åt oxen, kon och tjuren,
Jam, jam åt katten, der han krafsar.

Menniskan fått dock den klaraste tunga
Att kunna tala, orda och sjunga.
Hon talar, och himlarne springa ur kaos,
Hon talar, och djeflarne komma och ta oss.
I tankarnes flygt och känslornas låga
Hon skänker oss njutning, hon skänker oss plåga.
<tab>Än löjet hon hvässar,
<tab>Än tåren hon pressar
Ur ögonens källor, och brösthvalfven häfvas
<tab>Och tiderna väfvas
I guldflor och purpur, och sunnan och nord
<tab>Och stormen och hamnen
<tab>Och himmel och jord
<tab>Hvar ann ta i famnen
Vid känslornas strömman(Ie ord.

5:o. Ett nytt stall för de stora kamelerna, som Kullman
och hans svärfar i Söndags åtta dagar sedan körde in emellan
Le Maire's och Klingbergs.

<tab>Den ystra klingans stall är slidan,
<tab>Som hänger hjeltarne vid sidan.
<tab>I vesterns skjul går solens häst
<tab>Att klockan tre om morgon vakna.
<tab>Hvad? skulle Södertelje prest
Då stall för sina kampar sakna?
Han ibland rådmäns hela rad
Den förste man i Telje stad?
Han, klingans udd på predikstolen?
Han, utri Telje sjelfva solen?
Nej, mensklighet, känn här ditt kall,
Din pligt, dit kraf... att resa upp ett stall!

6:o. Inrättandet af en frimurare-loge, under namn af:
<i>Fredrika till de två verldskloten.</i>

<tab>Adam i paradis förkläde fick,
<tab>Fikonalöfvet, och dermed han gick
<tab>Ut uti verlden att murbruk sig leta,
<tab>   På törnbeströdd stig
<tab>   Pusta, arbeta,
<tab>Mura hop sprickor på Eva och sig.
<tab>Hur han kring verlden än sturar
<tab>   Ort ifrån ort,
<tab>   Murar och murar, --
<tab>Aldrig han smetar igen hvad han gjort.

	
7:o. En tolfkannors bål vid den tillkommande biskopsvisitationon.

<tab>Skål, bror Kullman!
<tab>Hvarje tullman
<tab>Uti Telje stad,
<tab>Hvarje skråman,
<tab<>Hvarje rådman
<tab>Helsar dig så glad.

Men biskopen kommer!... För tusan, för tusan,
<tab>Släck ut ljusen,
<tab>Släck ut ljusen!
Der han ju kommer, att dinera
<tab>Och supera
<tab>I Telje stad.
»Räkningarna rigtiga, herr biskop, hva ba?» --
               Åh ja! --
»Protokollerna i ordning befunna, hur sa?» --
               Åh ja! --
           »Och allt det öfriga
»Ordentligt och rigtigt, hva sa?» --
               Ganska bra!
               Tack ska ni ha!
Men hvad är det, som osar och ryker och glimmar
               Der borta i vrån? --
»En guldgul citron, som i punschbålen simmar!» --
Jag trodde, min sann, det var soln eller mån'...
Än i båln, hvad kan der vara? --
»Den skönaste vara,
»Som vördsamt jag vågat bespara,
»Tills visitationen är slut» --
              Godt! ni slår er ut...
              Låt oss försaka
All vidare granskning och gräl!
Låt oss ert fludium smaka
Och deraf må väl!
Vid denna vår bål
Kontraktsprostens skål!

<b>P.S</b>

<tab>Men himmel, ack! -- hvad ser jag der?
<tab>Min Sundborg uppå kärran sitter.
<tab>Hans näsa, något tjock och tvär.
<tab>Pryds utaf tårars gyllne glitter.
<tab>Med plundrad taskbok i sin famn
<tab>Han drager till Ulricehamn.

<tab>Men mellan luntor, dam och stoft
<tab>Hvem ser jag der, med bläck på armen?
<tab>Jo, Gagner i ett vindsrums loft
<tab>Sig våldsamt slår för marmorbarmen.
<tab>I födslopina, gråt och qval
<tab>Han våndas med predikotal.
Så vandrar hvar och en sin väg:
En drar åt öster, en åt söder.
Hvem egnas skålen? Det mig säg!
Jo, Kullman, Kullman, mine bröder!
En enda björn blott eger han,
Svärfadren sjelf, den hedersman.


<i>P. S. Postscripti.</i>

Låt en minnesstjerna strimma
Hvarje dag in i ditt tjäll,
På din fylda flaska glimma,
På paulunens sidenpell,
På ditt skåp, din förmaksmatta,
På ditt lilla Mon Bijou...
Hvad jag menar, lärer du
Lika klart, som auktorn, fatta.
Stjernan med sitt klara sken
Är välgöraren Hedrén.

Äfven låt en annan stjerna
Lysa i ditt glada hus.
Se på henne gladt och gerna,
När du lyfter på ditt krus,
När du spjelkar trä af ceder
Till en brasa, varm och skön,
När du Telje stad bereder
Punsch, båd' blå och gul och grön,
När du tar Fredrique i famn...
Vänskap är den stjernans nanm.

Nu så farväl, du gladlynte vän, som drager till Telje!
Schäsen har svärfadren smort med olivens glänsande olja.
Pisk dig ödet förlänade sjelft och tömmar och sele.
Bredvid Fredrika dig sätt, med ljusa, vajande plymer.
Bakpå af Strandbergs lager en last af arrack du skake.
Tornväktarn stöter i lurn.  Från Johannisplanen i luften
Ringerskor tusendetals med näsdukar vifta och niga.
Mången i mullen sig vänder och spör: »hvem är det som reser?»
»Kullman!» Johannis klockor då pingla med gälljudda toner.
»Kullman!» i bergen svarar så tungt det klagande eko.
Svärfar står nu på tå, med kikarn i handen och tåren
Uppå sin skinande näsas tipp, och stöter med käppen,
Skriker i rosslig ton: »Beskedligt i backarne kuska!
»Helsa borgmästarn och frun och den ädle tullinspektoren.
»Skrif snart till mig, förglöm ej osten och galten och smöret!
»Resten du redan vet. Nu går jag till Strandberg att dränka
»Sorgen i ett glas punsch, och, blir den för svår, -- uti tvenne.»

--



<b>Bihang.</b>

<i>Scen i Södertelje prestgård, den 18 Maj 1834.</i>

<b>Första scenen.</b>

<i>(Solnedgång. Fredrika vid en vagga, sjunger:)</i>

Vyssja lulla, sofve nu snällt
Lilla Lovis på sin kudde!
Solen går neder från himmelens fält
Att sofva på grönskande udde.
Hon lägger sin kind emot rosorna ner.
Hon nickar och vänligt på barnet ser,
Som sofver så godt i sin vagga.

Vyssja lulla, sof nu mitt barn,
Sofve så godt i din vagga.
Fiskarn i vassen nu lägger sitt garn
I böljans skummiga fragga.
Så går liten fisk för att se deruppå.
Han springer mot garnet, och vips är han då
Af fiskaren fångad i noten.

Vyssja lulla, sofve nu godt!
Russin skall pappa dig skänka.
Kungen han går i förgyllande slott
Med krona och spira, som blänka.
I kammaren leka små prinsar på pall
Med hästar och slädar och sjunga fallall!
Sof sött, lilla Lisken, sof roligt!

Vyssja lulla! barnet alltre'n
Sofver så sött hos sin mamma,
Drömmer om englar i rosenesken,
Som komma med blommor och namnam.
De skola dig vagga så ljufligt till frid
Och vyssja och sjunga och lulla dervid:
Sof sött, lilla Lisken, i vaggan!


<b>Andra scenen.</b>

<i>(Kullman inträder, svettig ock dammig, stryker upp håret, går fram
till Fredrika, kysser kenne ock derefter lilla Lovisa, som insomnat. Talar:)</i>

Hvilket gudomligt väder! Man kan rigtigt äta sig mätt
af bara luft och solsken. Ängarne börja grönska, löfven
spricka ut. Åkrarne stå frodiga. Det synes blifva ett 
välsignadt år. 4 kalfkor, en fölunge 14 dagar gammal, rask
och qvick som en nors, spetsar öronen som en tik och
slår bakut som en slänggunga. Femton grisar efter suggan,
som den engelske Chargé d'affaires skänkte för lånet af
wienervagnen, alla krithvita och söta som sockarbitar och
lättfotade som gräshoppor. Den stora tjuren alldeles en
grobian -- han hetar också <sp>Bolivar</sp> -- med ett 
frihetssinne som är makalöst, en röst som den yttersta basunen
och horn som kyrktorn, frustar som en hvalfisk, kastar upp
mull och stenar som ett Vesuvius, och äter gräs med samma
aptit, som en annan menniska rädiser. Tio lamungar, en
present af friherre L. för liktalet öfver hans fru, med den
finaste spanska ull, och en skara af får, med de 70 uttolkares 
stämmor; alla friska och karska! Ny gärdesgård kring
hagen, famn-ved upphuggen för 6 år!... Den tjufstryken
drängen, som gick och dränkte valparne utan att säga mig
till! ... Men är inte posten kommen? Hvad, är klockan
sju? Anna Stina!

ANNA STINA <i>(inkommer)</i> Ja, herr prost!

KULLMAN. Gack till stan och hör efter, om jag har
några bref.

FREDRIKA. Kära du! hon håller ju på att kerna smör.

KULLMAN. Nå, så tag in kernan då! Jag skall kerna
under tiden. -- Tag på dig tröja och halsduk.

FREDRIKA. Hör du, Anna! då kan du på samma gång
springa in till fru rådmanskan Bocksten och påminna om
garnhärfvorna.

KULLMAN. Hvar äro gossarne?

FREDRIKA. De äro med Peter åt kärrängen.
                           <i>(Kernan inlyftes)</i>

KULLMAN. Nu skall du få se, det skall bli smör af!
<i>(Börjar kerna och sjunga)</i>


<tab>Och kerna smör
<tab>Och sedan smörgås äta
<tab>Med gräs uppå,
<tab>Det kan aptiten reta.


<tab>Och lunketi lunk!
<tab>Och derpå supen taga,
<tab>Det gör så godt
<tab>I mun och i min maga.
Och inga krusbär bli förr'n sommaren,
Och inga smultron uppå tufvan än,
<tab>Förr'n göken far
<tab>Och hädan drar
Och slutar ropa kuku uti skogen.


<tab>Och kerna på,
<tab>Och rätt nu smör det blifver.
<tab>Det kostar på
<tab>Och svetten ut i pannan drifver.


FREDRIKA. Åh, du kan inte kerna! Tag hit, skall jag
visa digl Du går på för häftigt. Så här skall du göra.
                       <i>(<sp>Gossarne</sp> inkomma.)</i>

BÅDA. Ack, se så stora oxläggor, vi hittat!

KULLMAN. Tyst, små barn! väck inte upp Lovisa!

FREDRIKA. Kors, så ni ser ut! Hvar i Guds namn har
ni varit? Kom hit, får jag borsta af er. Vänd er om.
Se så!

KULLMAN. Janne, kom hit! Nå, mins du nu lexan, du
läste upp i förmiddags? Hvad heter hufvudstaden i 
Konstantinopel?

JANNE. I Konstantinopel? Konstantinopel är ju en stad!

KULLMAN. Rätt! Hvar ligger då den?

JANNE. I Turkiet.

KULLMAN. Och hafvet heter?

JANNE. Röda hafvet.

KULLMAN. Tycker du det?

JANNE. Nej, det var sant, det heter Svarta hafvet.

KULLMAN. Och det der trånga sundet?

JANNE. Dandanell.

KULLMAN. Dardanellerna heter det. Dandanell var prost
i Östergötland. Nå, hvar är det, som alla kattor dränkas?

JANNE. Jo, det är i Kattegat.

KULLMAN. Din toker! Hvem har sagt dig det?

JANNE. Det har pappa sjelf sagt.
KULLMAN. Ja, på narri, förstår du väl. Hvar ligger
Kattegat?

JANNE. Mellan Sverige och Danmark.
	
KULLMAN. Och har?

JANNE. Ett sund, som kallas Öresund.

KULLMAN. Hvarföre?

JANNE. Jo, för man skall betala silfverören der i tull.

KULLMAN. Hvem är det, som hugger öron af folk?

JANNE. Jo, det göra turkarne och stoppa dem sedan
i stora påsar.

KULLMAN. Rätt! Nå, hvilka ä' det, som bära ringar i
näsan?

JANNE. Svina.

KULLMAN. Åh, din tok! Jag menar bland menniskor.

JANNE. Japaneser, hottentotter och alla, som ä' svarta.

KULLMAN. Nå, hvem var Carl XII?

JANNE. Carl XII var en kung, som slog i hjel 80,000
ryssar och red 300 mil i galopp och hade stora, stora stöflar,
och som de sköt vid Fredrikshall, och som red öfver ett
stort hus.

KULLMAN. En timmerhög var det väl.
	
JANNE. Och som var en kung, som... jag mins inte mer.

KULLMAN. Det var snällt, det skall du få en smörgås för,
bara mamma får smöret färdigt.
                  <i>(Pigan inkommer med tidningar och bref.)</i>


KULLMAN. Det var en gräslig packa med bref, ett, två,
tre, hela fem stycken! Det der är från svärfar, det ser jag
på utanskriften. Det skall bi roligt att se, hvad han skrifver.
<i>(Öppnar och läser.)</i> »Tusen tack för sist! Jag hade så när
»tagit vägen åt rasande håll, när jag for hem; men, då jag
»kommit en fjerdingsväg utom tullen, märkte jag, att det
»bar af åt Pilkrog, hvarföre jag genast vände om och i
»godt traf hann Stockholms tullbom kl. half 1 på natten.
»Det lyste ännu i fönstren, när vi foro förbi rådman 
»Stenbecks trädkåk; ty annat kan jag ej kalla hans gård. Du
»kunde väl hafva honom att rifva ned detta ruckel, så hedrar
»både du och han Stockholms-herrarne, när de komma ut,
»förstar du, i sina bredschäsar eller wienervagnar för att
»göra er den äran. Min hustru har några dar varit krasslig,
»men är nu, Gud ske lof, bättre. Hon förkylde sig i Jakob,
»när Fröst tog afsked, hvilken, som du vet, blifvit pastor i
»Katarina efter Vinter, som dog i höstas af slagfluss. Om
»Torsdag skickar jag med ångfartyget åtskilliga blomsterfrön,
»som ni kan så i er trädgård. Lökarne medfölja,
»insvepta i papper. Kusken, som slog i hjel skomakarfrun,
»halshöggs i Onsdags. Fjerde delen af biskop Vallins 
»religionstal glömde du efter dig sist. Jag har lagt dem i
»förvar bakom spegellådan, tills du sjelf kommer. Jag kunde
väl skicka dem med ångbåten nu om Torsdag; men hustru
»min vill nödvändigt läsa liktalet öfver Vinter. Helsa 
»Fredrika och dina små från oss! Kattunsprofven skall du få
»med första. Linongen var för dyr; men kanske prutar
»Ullberg. Min ena galosch lärer jag glömt hos er, eller ock
»är den tappad i villan.»

»P. S. Du får inte glömma att gå upp till friherrinnan
»P., när du kommer härnäst till stan. Hon var rigtigt ond
»öfver, att du ej steg upp till henne, när du sist var inne.
»Detta genom hennes kammarjungfru, som berättat det för
»vår piga. Farväl! Kom in snart, och tag då Fredrika och
»galoschen med dig. Glöm inte palsternackorna !»
                                        »B--n,»

KULLMAN. Han nämner intet ord om bränvinspannan
och huru långt dermed är avanceradt, som likväl var det
angelägnaste. Jag borde länge sedan haft mitt bränneri i
ordning. <i>(Tar ett annat bref.)</i> Hvem kan det vara ifrån?
P. A. S. Ah! det är ifrån Sondén. <i>(Bryter och läser.)</i>

»Jag får härmedelst fägna min bror med den hugneliga
»underrättelsen, att min k. hustru den 10 dennes lyckligen
»blifvit förlöst med tvenne karska och välskapade gossar,
»och befinner hon sig efter omständigheterna temligen väl.
»Vore min bror vår granne, skulle det vara vår största
»fägnad, att genom bror se dessa små befordrade till det
»heliga dopet. Vi torde väl träffas i höst, i fidi, som man
»har gör mine af, jag skulle komma att kreeras till 
»riksdagsman. I den händelsen skall jag rasta åtminstone några
»timmar i Telje, för att återse din Fredrika, få klappa dina
»små och betrakta ditt makalösa hvete, livilket är 
»namnkunnigt till och med här i orten, der det allmänt kallas
»Kulla-hvete. Jag har äfven ett annat skäl att i höst resa
»upp till Stockholm. Min svärmor har nemligen dött, och
»lärer härigenom ett litet arf tillfalla min hustru. Från
»Dahlgren har jag ej på flere månader haft någon underrättelse.
»Har han nyligen varit ute hos dig? Jag arbetar
»nu på en öfversättning af Herodotus; få se, hvad jag kan
»hinna till hösten. Här är nu alldeles full vår, isarne och
»snön smälta, träden klädda med löf, och jag har redan
»gjort vårsådden ifrån mig. Helsa din lilla Fredrika från din

                                                 »P. A. S.»

KULLMAN. Det var grofven att köra på! Tvillingar i
första taget! Rätt nu åker han ifrån oss, Fredrika! -- Men
hvem kan detta bref vara ifrån? Det är ifrån <sp>Cnattingius,</sp>
det ser jag på slängarne! <i>(Öppnar och läser:)<i>
	
»På de 500 Rdr Bco följer för diskonten den vanliga
»omsättningen jemte reversalet, hvilket allt du torde vara
»god ombestyra, jemte lyftningen af odlings-lånet, enl. 
»medföljande betyg från landshöfdinge-embetet samt 
»hushållssällskapet i Halland. Var god och ombesörj inneliggande
»brefs fortskaffande till sin egare. Jag kan ej nu för 
»momenten lofva honom något. Säg, att han får vänta, till
»dess jag fått in för kornet à 8: 32 per tunna, som, jag vill
»tro, inlöper i medio af nästa månad. När du kommer till staden,
»gack upp till sekreteraren för vexelundervisningssällskapet
»och såg, att han nu med öppet vatten kan skicka
»mig några flera tabeller, under adress till lektor Traneus,
»så får jag dem säkrast. Hillberg i Klara kan du helsa
»från mig och be, att han går upp i kommerse-kollegium
»och efterhör, när dom faller i smörprocessen, samt för min
»konto utlöser handlingarna, skickar dem per posto, jemte
»räkning på hvad lösen utgör, då liqvid prompt skall följa.
»Här är kallt och full vinter. I går föll halfalns djup snö.
»Rågbrodden ser bränd ut och sädesprisen hafva stigit märkbart.
»Jag lefver här ett isoleradt ungkarlslif, blott med
»en gammal hushållerska. Tiderna tillåta ej heller några
»vidt sväfvande planer. Som min prestgård ligger nära vid
»sjön, roar lag mig stundom med fiske. Mina hemorrhoider
»fara dock ej synnerligen väl häraf. Men hvad skall man
»göra? Torde hända jag kommer att dricka brunn i sommar.
»Min mage stormar som vanligt, oaktadt den verkligen dietetiska
»lefnad, jag för. Som du af landshöfdinge-embetets skrifvelse
»ser, är jag i färd med att utpumpa en mosse af 400
»tunnland öppen jord; men det kostar otroligt. Sjelfva
»marken är dock förträfflig, på ett och annat ställe bottenlös
»fly och gungjord, men på de flesta god svartmylla, blandad
»med mergel. I mossen hittades under dikningen skelettet
»af ett djur, vida större än något af våra inhemska kända.
»Jag har redan fogat anstalt om dess uppskickade till
»kongl. vetenskaps-akademien, hvilken ej lärer underlåta
»att i de offentliga bladen gifva allmänna nyfikenheten del
»häraf. Sjelfva hufvudet med käkaarne var, kuriöst nog,
»lösryckt från den öfriga kroppen och låg en och en half aln
»derifrån, med nosen åt öster. Det vägde cirka 2 lispund.
»Glaseringen på tänderna fans ännu i behåll. Bostället, der
»jag residerar, är i temmelig godt stånd; men den förre, för
»tre år sedan afl. pastorn inficierade hela byggningen med
»ohyra, hvilken jag haft svårt att utrota. Bränsle finnes
»nästan intet, blott pinnar och marskog. Min saltpeteranläggning
»trifves särdeles, äfven som mina försök med
»cichorie. Eklund, som här nära intill fått pastorat, går
»som i en daglig rök, snusar och talar latin med bönderna
»och får stryk af sin adjunkt. Hvem blir efter Geijer 
»professor i Upsala? Biskop Hedrén mår väl, och hans fru
»lärer inrättat ett fruntimmers-välgörenhets-sällskap i Karlstad,
»dertill alla ortens brukspatronessor äro inbjudna. Glöm nu
»ej diskonten och reversalet, item kommerse-kollegium och
»sekreteraren i vexelundervisnings-sällskapet. Helsa din lilla
»Fredrique från din tillgifne
                                          »<sp>Cnatte.</sp>»

KULLMAN. Han är sig alltid lik. -- Hvem är detta bref
ifrån? <sp>Olle Rogberg</sp>, det ser jag på sigillet. Stackars djefvul!
Han sitter med revisionen. <i>(Öppnar och läser:)</i> »Stockholm
»den 17 Maj 1834. Tack för i Fredags. Gud vet, när 
»revisionen af statsverkets och bankens räkenskaper tager
»slut. Gräl och spektakel! Jag är ledsen åt allt sammans
»och längtar hem till min lilla gumma. Om Söndag torde
»jag göra mig ledig och komma ut till dig. Laga då, att
»du har varm punsch åt min förkylda mage. Gubben 
»Birgerson träffade jag i dag på förmiddagen. Han sade sig
»erna skrifva till dig och höll ett långt tal öfver sin galosch.
»Jag bor satans illa. Den hundsfotten kopparslagaren väcker
»mig hvarje morgon kl. 6 med sina hammarslag. Dahl
»träffade jag här om dagen. Sundborg har för andra gången
»cederat. Kungen höll i går stor middag. Jag mådde ej
»väl och urskuldade mig. Se der allt det nya, jag har mig
»bekant. Adiö! helsa din fru och säg, att nästa gång jag
»kommer ut, skall jag föra med mig namnam åt Janne och
»Fredrik. Jag gratulerar dig att ha dina barn friska. Genom
»bref från min gumma har jag, ty värr, fått den oroande
»nyheten, att min äldsta dotter Henriette ligger i 
»scharlakansfeber. Din
                                 »Olle.»

KULLMAN. Hur ljuft ändock att ej se sig förgäten af sina 
gamla ungdomsvänner! Ser du, Fredrika, der borta i vester, 
der solen nedgått, hvilken skön aftonrodnad, som kastar 
sina färger öfver skyarne? Så ock med menniskolifvet! Det 
stupar mot sitt mål. Strålglorian kring dess
panna mattas mer och mer, skuggorna växa, naturen insveper 
sig i allvarets skrud, jubelsångerna tystna; allt
längtar till hvila. Lärkan sänker sin flygt och snuddar med
sina vingar de i guld döpta skogstopparne. Efter hand
ser solen blott med ett halft öga öfver bergen, till dess
hon slutligen helt och hållet gömmer sig. Nu faller daggen
öfver hennes insjunkna graf. Stilla uppstiger i nattens
tystnad naturens klagan i näktergalens toner. Men ännu
länge efter den himmelske konungens nedgång fladdrar
hans purpurmantel öfver de blå fälten. Dagen har 
tilländabragt sin bana; men återskenet af hvad han varit
dröjer, likt ljufva minnen, ännu länge qvar i de bleknade
spåren. Som en vålnad af det förflutna uppstiger månen
i sin hvita svepning och sitter på solens grift, med 
molnens mullhögar under sina fötter. Dagens skådespel är
förbi. Glädjen har tystnat. Blott sorgen och den suckande
saknaden vaka med stjernorna i natten. -- Se här: i alla
dessa bref lågar liksom ett hjerta i hvarje. Dessa 
bläckrader hafva liksom blodströmmar lupit deröfver, och 
dock skall en gång hvart och ett af dessa hjertan brista, 
förseglas som ett bref, med utanskrift till döden. Kom och
slut dig i min famn! Ännu skall försynen många år låta
öfver oss och våra vänner sin sol upp- och nedgå och
färga, i sjelfva vår ålders afton, lifvet med sin purpur och
hänga öfver de gråa lockarne ännu mången stråle; och, när
slutligen timmen slår, som manar oss att sjunka ned bakom
synkretsen af de sinliga tingen, förunna oss att, med famn
emot famn, bröst mot bröst och öga mot öga, vandra genom
den trånga porten till en evig morgon och en aldrig 
slocknande sol.

FREDRIK. Pappa! här ligger ett bref, som pappa inte
läst ännu.

KULLMAN. Låt det vara mitt barn!

FREDRIK. Får jag läsa det då?

KULLMAN. Din kråka! Du känner ju inte bokstäfverna
en gång. Tag hit, får jag se på det. Det är säkert något
nofikationskort om någon Jakobsbo, som dött, ty brefvet
har svarta kanter. <i>(Ser på lacket)</i> Det var ett kuriöst
sigill, en upp- och nedvänd fackla med omskrift: <i>Vive
memor leti.</i> Vilhelm Magnus Ljungholm? Ha! kanske han
är död... Nej, han heter ej Vilhelm. Jag vill se efter,
hvem det är. <i>(Öppnar brefvet, läser; men släpper det mekaniskt
ur handen och vänder sig förstummad mot fönstret.)</i>

FREDRIKA. Min Gud! hvad är det? Jag blir förskräckt...
Du bleknar... Hvem är död? För Guds skuld, jag tror du
gråter! ... Janne, bästa Janne, hvad är det?

KULLMAN. Dahlgren är icke mer!

                  <i>(Stum scen.)</i>

ANNA STINA <i>(i dörren.)</i> Smöret är färdigt nu, nådig fru!

FREDIKA. Jag kommer strax! Lägg upp det på fatet
så länge.
	
JANNE. Här är brefvet, som pappa tappade.

KULLMAN <i>(öppnar det å nyo och läser:)</i> »På den aflidnes
»anmodan tar jag mig friheten avertera Tit. om, hvad redan
»notifikations-kortet ger vid handen, min medbroders, 
»komminister Dahigrens, frånfälle den 15 hujus. Öfvertygad om
»Tit. varma deltagande i en så nära bekants död, får jag
»äfven yttra, att jag i honom saknar en redlig embetsbroder
»och vän, äfvensom församlingen en nitisk lärare och det
»allmänna en driftig medborgare. Efter naturens vanliga
»gång borde han visserligen haft att räkna på en längre
»lifstid; men Försynens vägar äro icke våra vägar, och vi
»måste med undergifvenhet lära oss emottaga äfven det
»oangenäma, väl vetandes, att vår bedröfvelse, den dock
»timlig är och lätt, föder af sig en öfversvinnelig glädje.
»Länge hölls ej den saliges stofthydda vid sjukbädden.
»Förliden Tisdag 14 dagar sedan hemkom han från en 
»begrafning och sade sig vara illamående med tyngd öfver
»hufvudet och rysningar. Jag åtog mig genast att de 
»följande dagarne förrätta bönestunderna för honom. Såsom
»någonting anmärkningsvärdt må nämnas, ehuru man ej bör
»fästa sig vid skrock, att, då jag om morgonen steg in i
»sakristian, prestkappan, som hänger på sin vanliga spik,
»rörde sig trenne gånger, liksom någon osynlig hand skakat
»eller försökt lyfta henne. Dödgräfvaren säger sig ock
»någon af de påföljande dagarne hafva, mellan kl. 10 och
»11 om aftonen, hört spel på orgorna i kyrkan; och, som
»han tyckte, var det en dödspsalm. Emellertid insjuknade
»vår saligen aflidne mer och mer och måste läggas mellan
»lakan. Vi läto då efterskicka prof. Trafvenfelt, hvilken
»dock med oförrättadt ärende återvände, emedan den sjuke
»(förmodligen under ett slags yrsel) förklarade, att han hellre
»toge in efter kloka Gubbens föreskriftet, än efter en sådan
»klistirmakares. Hvad var att göra? Trafvenfelt gick, och
»på tillfrågan, hvem då den sjuke önskade, nämde han 
»arkiatern och riddaren Rosén. Jag bad honom då draga sig
»till minnes, att nämde man vore långt för detta försvunnen
»ur de lefvandes antal. Den sjuke envisades likafullt med
»att påstå, att han för fem dagar sedan sett honom i 
»slottstrapporna i gröna tofflor och med en lavementspruta i
»handen. Som vi af detta yttrande förstodo, att yrseln 
»fortfor, frågade vi blott, om han ej ville låta beqväma sig att
»sätta blodiglar bakom öronen och kring halsen, hvilket han
»bejakade, men med anhållan, att det blefve endast 13. På
»tillfrågan, hvarföre, svarade han: »emedan en af dem då
»dör inom årets slut.» Vi yttrade oss vilja efterkomma hans
»önskan, men togo likväl 15, hvilket, enl. provisorns utsago,
»vore det minsta, man kunde använda på en sjuk, i fall af
»påräknad nytta. Morgonen derpå tillkallades församlingens
»doktor, hvilken förklarade sjukdomen vara nervös, gaf dock
»hopp om ett möjligt vederfående och ordinerade mixtur,
»kräkpulver och spansk fluga. Den sjuke syntes vara nöjd
»med detta nya arrangement, tog villigt in, fördrog 
»hafresoppan, men ville stundtals gå upp, för att, som han sade,
»innan sin död göra en grand tour kring sin kammare, taga
»afsked af sitt gamla skrifbord, hvarvid han tillbragt sina
»gladaste stunder, samt utvisa det bläckhorn, som, i stället
»för banér, komme att krossas vid hans graf. Jag tog mig
»då dristigheten att påminna den saligen aflidne om detta
»lifvets korthet och frågade, om han i fall af sin död, hvilken
»vi hoppades Försynen ännu en tid till hans vänners hugnad
»måtte tillbakahålla, vore betänkt på några dispositioner.
»Han reste sig upp och svarade, att lika fattig, som han
»inträdt, hoppades han äfven få träda ut ur verlden. Hvad
»guld och silfver beträffade, egde han knappt så mycket,
»som kunde räcka till en gräddskål åt patriotiska sällskapet
»att låta hänga på bröstet. Det öfriga vore ej af något
»värde. Klädespaltorna kunde må hända användas till 
»beklädnadsfond för läraren i fattigskolan, stöflarne skänkas
»till likbjudaren. Det enda af hans återstående önskningar
»vore, att slippa släpas till den nya kyrkogården utom
»Norr... Men pennan faller mig ur handen. Redan står
»döden med gnistrande ögon och slipad lia öfver vår väns
»hjessa. Ännu några ögonblick och han är icke mer. Ständig
»kastning med fötterna; slummer, men ingen sömn; 
»svartaktig tunga och rosslande bröst. Nu blekna läpparne, nu
»brista ögonen, pulsen stadnar, en pust, den sista, och gråtande
»stå vi omkring, stumma och orörliga.

»Så har han från den jordiska mödan gått till hvila.
»Upprigtig är vår gemensamma sorg, stor är vår saknad.
»Ännu länge skall minnet af hans lyckliga predikogåfvor,
»hans glada och okonstlade umgänge, hans öppna själ, lefva
»bland hans vänner och hans sörjande församlingsbor. Med
»estime etc.
                                    »P. E. Rhodin.»
                               Hofpred. o. komm. i H. Eleon.

»P. S. Vid detta tillfälle tar jag mig dristigheten fråga,
»om icke Tit., då, efter hvad jag hört, Tit. ämnar sätta sin
»äldste son i helpension i Stockholm, skulle för vår lilla
»hydda fatta ett höggunstigt förtroende. Priset blir moderat,
»och, hvad mitt sätt att undervisa beträffar, hoppas jag det
»vara af Tit. tillräckligen kändt. Jag får dock på förhand
»nämna, att tvätten betalas särskildt, äfvensom ingen 
»afräkning gäller i fall den unga herrn skulle några veckor
»komma att vistas hos sina kära föräldrar på landet.»
<sp>Fortsättning.</sp>


<b>En prestgård 1862.</b>

-

<b>Första Scenen.</b>

<sp>Sondén</sp> <i>(i en länstol.)</i>

Så äro alla mina vänner döde!
En upp till himla flög på spanska flugors
Gröngula vingar, af en stickfluss slagen.
En sig på Halmtadslax förtog, blef sjuk
Och stod se'n aldrig upp att åter äta.
En något drack; en vådeld strax i lungan
Om midnattstid brast ut i röda flammor,
Som jagade den halfförbrända själen
Hals öfver hufvud ur det tända huset.
Der stalp en ann för grämelsen att ega
Ett huskors dagligen på sina skuldror.
Hvad är väl lifvet? Tomma gyckelspel!
Först utstyrdt grant med gyllne barndomslockar,
Som luggas bort af första skolfux-hand;
Se'n komma slyngelårenas idrotter
På rutor, brandvakter och glas och bålar;
Så Hymens taggbesatta bädd, som sårar,
Och tunga mödan... Spade räcks den ene
Och åt en annan pennor att förslita
Uppå en verld, af bläck och dårskap full.
En får en schäs att bullra med i backar.
En går på värdshus att i glasens klingel
Det korta lifvet ringa bort i yrsel.
Re'n sjutti vintrar snögat på mitt hufvud.
I hvarje hår, som än är qvar, likt vinden
I torra stubben, ålderns flägtar pipa.
När slår den stund, då jag också får hvila
Och lägga öfver mig det breda täcket,
Om vintern hvitt, om sommarn rosenblommadt,
Djupt myllad ner i himlens åkerland,
Ett frökorn, sådt på en förhoppningsmorgon? --
Hur skön för femti år se'n var ej verlden!
Hur mägtigt slog ej hjertat då i bröstet!
Hvad värf, hvad mängd af ljusa planer hvälfde
Ej detta hufvud! Full jag ville måla
Det unga lifvets tafla med gestalter
Af kärlek, vänskap, ädelmod och sanning.
Och nu -- nu penseln fallit ur min hand.
Blott utkast, icke mer, jag mägtat lemna.
Der uppför lärdomsbacken, krökt inunder
En packa böcker, sträfva ses en yngling,
Och, fastän dagen släckt sin gyllne lampa,
Vid nattens stjernor än han trotsar mödan.
Hvem är han? Det är jag. O, barndoms lekverk!
Ej älskarn högre längtar till sin flicka,
Ej fogeln så till nästet uti skogen,
Som ynglingen till visdomstemplets höjd.
Der står en ann figur med kamlottskapp
Med trindlett anlet och en snöhvit duk.
Han läser ur ett papper för en skara
Af snarkande, helt säfligt och beskedligt.
Uti hans ficka uret höres knäppa.
Så afmätt som hans hjerta. Pannan ej
Ännu är plöjd af sorgen eller tiden.
Hvem är den mannen? Åter jsg är framme.
Men längre bort blir scenen mera liflig.
En liten hydda, röd för femti år se'n,
Med torf till tak, i gröna lindars skuggor,
Med förstuqvist, der regnet plöjt sin fåra...
Hvem står i dörr'n i randig rock med pipa,
Rundt omkringsvärmad utaf glada piltar?
Framför en valp med nosen hvit af gäsmjölk
Gladt hoppar. Der en katt ur källargluggen
Med stek i munn' åt trädgårdstäppan löper,
Der fru pastorskan sätter bruna bönor
Och med adjunkten mäter sängen ut.
Der står ock <i>jag</i>, den samme... jag, som nu,
Lik barnet, knappt mig vågar öfver tröskeln.
Det öfriga af taflan: kista, svepning
Och hvad som dertill hör, får döden måla,
Den store målaren. Ja, på allt samman
<i>Han</i> sätter dock det sista mästerdraget.


Nu längtar själen till det stilla hemmet.
I svala skuggan redan tio år
Min maka hvilar.  Sorglig vandrar månen,
Lik mig, med tår'n i ögat, silfvergrå,
Och ser åt grafven.  Jemte henne slumrar
Den söta flickan, som i femton vårar
Mig fröjdade och sedan sjönk i mullen,
En purpurros, som vårens frostnatt härjar.


De öfrige re'n flugit ut i verlden.
E i skolfux är och garfvar pojkars skinn
Med björkkarbas och preglar in Cornelius
Och verba uppå ##,.  En ann tog plogen
Och gifte sig och fick ett vackert hemman
Med bondedottern uti södra kyrkbyn.
Och tvillingarne tog vår Herre undan
För sig, som tvenne späda tvillingstjernor.


Bland gamla papper nyss jag hittade
En lek af vännen Dahlgrens fantasi,
Om Kullman, mig, om Dahlgren och Cnattingius
Och Södertelje; -- men vid aktens slut.
Han sjelf är död; och sist de forna vänner
Han låter spöka lust på denna dag.
Det vore eget nog, om här i länstoln
I nattens stund jag finge ett besök.
Hvad tokeri! de döde äro döde,
Och anden, som ej dör, bor ej med döden.
Han går till lifvet och till ljusets källa.
Hvad eger han väl här att ombestyra? --
Haf tålamod! din afskedsklocka, ringer
Dig snart till sängs, och ögats förlåt sjunker.
Blott än en natt, -- och evig morgon gryr!
                  <i>(Han inslumrar.)</i>





         <b>Andra scenen.</b>

<i>(En skogstrakt)</i>

ROGBERGS ANDE.

Hur mycket anser icke menskan fånigt,
Då hon uti sin narrdrägt går på jorden,
Som hon likväl, då drägten kastas af
Erkänna måste såsom sant och visst!
Hur ofta har ej <i>jag</i> i tanken lett
Åt alla dessa hemska, dystra sagor
Om gastar, spöken, underliga syner,
Som grifter kasta upp i midnattsstunden,
Hur tjut man hört från kyrkor, och ur benhus
En sorglig suckan, jemmerrop ur grafvar,
Sett hvita svepningar i luften fladdra!
Hur klart och tydligt nu, hvad fordom stod
Så dunkelt tecknadt för de skumma blickar!
Hur ofta svettades jag ej att pregla
I skall'n på katechumeni i kyrkan,
Att kroppen dör, men anden flux ur gruset
Går, Gud vet hvart, till himla och der bidar
I två, tre tusen år, till dess han kommer
Att ta igen sin forna murkna hydda,
Som då bastant sig åter sammanfogar
Ej utaf ler, men finsta eterämnen;
Men anden under tiden skulle vara
Fullkomligt utan all gemenskap, frändskap
Till hvad han här har åtrått eller afskytt! --
Nu vet jag annat. -- Bort till Hades ilar
Hvart enda lif, att under långsam pröfning
Igenom eld och luft och vatten renas.
I seklers sekler räcker detta arbet.
En bor i mörker, en i skymning, andre
I dagrandsflamman. Någre åter dväljas
I skogars djup, bland stormar, öde klippor.
Och aldrig någon förr förlossning finner,
Än allt försonadt är, som blifvit brutet,
Och själen tvagits ren från minsta stoftkorn.
Så vandrar girigbuken än bland skatter
Och står och ser på dem i kola mörkret
Med ögon utaf eld och namnlös trånad.
Så får han evigt gå, till dess han lärt sig
Sin dårskap inse och den samma döda.
Så smyger vällusten ännu kring bädden
Af sköna tärnor, plågad och förbannad
Att ej sin onda lusta få förnöja.
Då spritter flickan till och qväljs af drömmar
Och klöser kind i sömnen, höjer verop
Och famnar tomma luften under ängslan.

Nu just på denna stunden måste jag
Ut ur mitt rum en löftesed att fylla,
Som gafs i dag för tretti år till baka:
Att den af vännerne, som sist blir qvar,
Skall på sin födslodag vid sjutti år
Få ifrån andeverlden af de döde
Ett kärt besök i tysta midnattsstunden.
Ett löfte bör fullbordas. <i>En</i> gång glömdt,
Det aldrig mer kan gäldas. -- Höj dig vinge!
Och ila genom rymden, luftgestalt!

--

<b>Tredje scenen.</b>

<i>(Den nya kyrkogården utom Norrtull.)</i>

DAHLGRENS ANDE.

Det var naturligt, att sedan menniskan fick en ny
psalmbok, skulle hon äfven trängta efter en ny kyrkogård.
Hon fann sig numera för förnäm, att ligga bland de gamla
psalmskrålarne, då hon nu, med mera hyfsning och sinnesvärde, 
kunde täfla i sång med de moraliska visstumpar, som
sjungas på Hagalund och Stallmästargården. Orgeln ljöd
för skarpt i de finbildade öronen; derföre flyttade man sig
hit. Man ville ej heller längre besvära de lefvande med
betraktelser, som för mycket strida mot den utvidgade 
krogrörelsen. Man begaf sig bort utom tullen, för att låta 
foglarne i luften och djuren på marken anställa sina fromma
spekulationer på och öfver grafvarna.

Nog minnes jag, när denna kyrkogård invigdes. Det
var midt i blomstertiden. Häggen hade redan utstrött på
marken sina starkt luktande blommor. Syrenerna vajade i
sina blåa och hvita plumager öfver det gröna, rörliga 
täckelset af blad och grenar. Sippornas namnsdagar voro 
tilländalupna, oxläggornas till det mesta firade. En skara af
alla åldrar, hvilkas ben till det mesta nu hvila här, stod då
upprätt på sina två, -- en del med snö i håren, andra med
blommande kinder och gyldene lockar. Men osynlig gick
bland dem den triumferande döden, glad att se så många
snart blifvande offer anlända på besök till den svarta salen.
På en upphöjning stod ordens-biskopen, med den stora
stjernan, -- hvilken, utan motstånd af korsgevär och 
kammarherrar, banar väg uppför hofvets trappor, men ej till
krubban i Betlehem, -- och utgöt med stentorsstämma ett
hedniskt förträffligt tal öfver döden. Massan rörde sig
härvid, som blomstren på ängarne för en vindpust. Skogen
midt öfver skrek sig hes af återsvar. Suckar stego upp,
tåreströmmar flöto ned på de första offren, de nedtrampade
blommorna. Hvar och en gick slutligen sin väg, -- en
procession, som gått till kyrkogården, utan att begrafva
något annat än några flyktiga rörelser.

Huru fullbygdt är icke nu redan detta stora dödspalats!
Och år efter år flytta nya in. Hvad mängd af skuggor,
hvilka här sväfva om hvar andra, lika imman öfver en 
sjudande kittel! Idel okända ansigten! -- Ha! min sann går
icke der sjelfva ordens-biskopen, han, som höll krafttalet,
dock nu mera utan både kappa och stjerna. Hvem bugar
sig nu och lyfter på hatten för honom? Hvem pekar nu
på det stora snillet? Hvem hviskar nu: »Se der går 
psalmisten, religionstalaren, zionsväktaren, en af de 
aderton, sin konungs vän?» Ej förmå de härliga versstumparne 
längre skaffa hopom gehör, t. ex.

<tab>»Göra rätt och misskänd bli,
<tab>Göra godt och glömmas;»

eller någon annan vacker bit om återlösningen eller nya
födelsen. Månne han nu, enligt invigningstalet, tillräckligt
erfarit, att döden är himmelens port, äfven för ordens-biskopar?

Men lemnom mannen i frid! Jag vill kasta mig öfver
sandvallen, för att förströ mig för en stund. Hvem vandrar
der? En man, som för kommande och gående visar en stor
spik i sitt hufvud, den hans hustru slog in för att sedan
låta honom under pomp och ståt och gråt föras till jorden.
Hon lefver nu med sin älskare. Mannen spökar här och
anropar himmel och afgrund om hämd. Der går en, som
med giriga blickar betraktar bläckplåtarne; säkert en f. d.
kornjude eller procentare. Der stå några fruar och bese
den nya gentila svepningen på en nykommen gäst och fälla
bittra tårar deröfver, att de af svepningen ej få lägga sig
till åtminstone en tyllremsa. Der går ett justitieråd, 
kringknuffad af alla dem, som han orättvist dömde från hus,
egendom, ära och lif. Vid för hårda angrepp vädjar mannen 
till sitt obefläckade samvete. Då håller sanningen fram
för honom en spegel och ryter till: »du ljuger!»

Men nej! Jag måste skynda min fart. Kamraterne
böra ej duperas. Ha! jag kan ännu fransyska, märker jag.
Öfver skog och berg skall ridten gå. -- Men hvad? Hvem
är denna gestalt, som så rädd smyger mellan träden? En
skugga? Nej! den skimrande drägten, ungdomslockarne, de
ännu ej förvissnade blommorna på kinden tillkännagifva en
varelse från lifvets riken. Hon bär ett sofvande barn under
kappan. Så sakta, så tyst hon smyger, blickar sig omkring
och skälfver, stadnar och torkar svetten ur pannan! Hon
sätter sig på en graf. Jag vill skynda fram.

              QVINNOGESTALTEN.

<tab>Så är jag då' vid porten af min gerning,
<tab>Och nyckeln bär jag här, som den skall öppna:
<tab>Den hvassa nålen. Sänkt i hjertats djup
<tab>Af denna pant, min vällust och min fasa,
<tab><i>Mitt</i> barn den viga skall till dödens, grafvens.
<tab>Slit dig, o gren, ifrån den stam, dig burit!
<tab>Dö, blomma, från den stjelk, som fostrat dig!
<tab>O! der midt öfver, under lönnars brudsång,
<tab>Den första gnistan tändes till min jemmer.
<tab>Der slöt han mig intill sitt bröst, förförarn,
<tab>Och svor vid solen, himlens skönsta dotter,
<tab>Vid midnattsmånens rena, kyska blick,
<tab>Vid kyssars eld och tårars regn på kinden,
<tab>Att evigt älska mig i lust och nöd.
<tab>Och evigt dog min oskulds helga blomma,
<tab>Fullbordadt helvetsverket var.  Som vinden,
<tab>Se'n blomman blifvit kyst, han flög sin kos,
<tab>Och alla ljusa löftens glada skimmer
I sorgens natt och qvalens dimma sjönko.
Nu, lik en vålnad i en ensam öken,
Jag irrar med min äras fläck på armen,
Förskjuten af mig sjelf och hoppets engel.

O nej! ej längre, späda planta, du
Med mig skall dela lidandet och nesan.
Du går till himlen, jag till afgrundsdjupen.
O, bed för mig, när du vid Fadrens tronpall
Dig böjer ned! Bed för en osäll mor,
Som, villad, i en stund af namnlös fasa
Din lefnad släckte i dess första gryning; --
Ack! säll likväl, om blott hon visshet eger,
Att du till himlens barn är tagen upp
Ja, bed för honom ock, som bor ännu
Uti mitt syndiga, förskjutna hjerta!

Nu, hand, hvi dröjer du? Se; natten sveper
Dig i sitt flor och döljer ju den gerning,
Hvars blotta namn kan hämma blodets lopp!
Hur ofta har du ej förut med nålen
Lätt uppå duken tecknat mången tafla
Och genomstungit med din udd dess hull!
Och nu, hvi darrar du? Det är ju endast
En snöhvit duk, som du med purpurstygn
Åt grafvens stilla drott broderar ut!

              DAHLGRENS ANDE.

O fasans syn! Fins ingen räddning här!
                <i>(Han skakar på en poppel.)</i>

                 QVINNAN.

Hu, hvilket dödssus! Späda löfven darra
Der bort i poppeln, fastän vinden hvilar.
Är det af rysning för mitt svarta uppsåt
En varning sänd, den sista, ifrån himlen?
Hvem rör min hand? Det var, liksom en kyss,
Så kall som is, sig tryckt derpå ... Hvad ser jag?
Ett blodstänkt linne skymtar för min syn...
O himmel, fräls mig! ... Jag förgås af skräck.

(Hon dignar ned. Barnet vaknar och börjar skrika. Man hör
åkande på vägen)

QVINNAN. <i>(uppreser sig.)</i>

O himmel! Jag är röjd! Min vanmakt röjt mig!
Så tystna då, gjut ut i svarta natten
Ditt sista ljud af jordens tunga smärta,
Du sorgens barn, ifrån hvars rosenläppar
Än modersnamnet aldrig klingat! Tystna,
För evigt tystna att förtiga evigt
Den synd, jag gör! Nu lifvets kyss, -- så dödens!

<i>(Hon kysser barnet och sticker nålen i dess bröst. Dahlgren flyr
bort af fasa.)</i>




<b>Fjerde scenen.</b>

CNATTINGII ANIMA <i>(ridande på en metvurst.)</i>

Ju mera korfven fylls, dess mer han pöser,
Så säger Plato, också nämd Plotin.
Jag mins ej noga, hur den karlen heter.
Det är kuriöst, att likt kameleontens
Är ock de dödes lif. Luft blir dock luft.
Den går, liksom den kommer.  Intet korfskinn
Blir deraf mättadt, om ock fyldt och uppblåst.
Så ock med menskan. Ej af bara vädret
Och torra solskenet hon lefva kan.
Det ideela måste ha sin motsats
I det reda, -- så har Schelling ordat.
I lifvet ej jag rätt förstod hans mening;
Nu efter döden först jag honom aktar
Som jordens största ljus näst Bell, Lancaster.
Hvad månens sken dock täckt hvar nejd försilfrar!
Som filbunkar se jordens sjöar ut;
Nej, rättare, som monitörers brickor.
Hvad skogen skimrar der af ljusa floder,
Och skuggor dela sig som jägarflockar
I dälderna, der vakan ännu klagar!
Nu sofver jorden, -- oxen liksom myran,
Och arbetskarln med spaden till sitt örngått.
Vi endast vaka. Natten är vår dager,
Vår arbetstid, till dess vår morgon gryr
Vid domsbasunens ljud och östern klarnar.


Men, à propos, hur var det nu med korfven?
Jag räds, att jag för tidigt flög från jorden.
Hon var dock skön med sina enkla rätter.
Se der en trädgård! O, hvad kostlig anblick!
Spenat, rädisor, sparris öfverallt,
Ärtskidor, lök, potates, kål och rofvor...
O himlamat!... meloner... Ack, jag dör!
St! Skrämdes icke der en orre upp?
O, låge du som stek uppå min hand! --
Men tyst! hvad ser jag? Ha! er känner jag.
Från Ursa Major sällskapet lär vara.


EN ANDE. Hör på, min herre! känner ni någon vid
namn <sp>Cnattingius</sp>?

CNATTINGIUS. Jo, något. Han flög nyss förbi. Jag tror
nästan, att han tog kosan ditåt.

ANDEN. Han har en gröngul fläck öfver venstra ögat
af förnuftet.

CNATTINGIUS. Förlåt mig, mina herrar! det är öfver
det högra.

EN ANNAN ANDE. Venstra sidan af viljan skall vara något
inkrusterad och sjelfva maggropen sprängd.
	
CNATTINGIUS. Origtigt, mine herrar, origtigt. Det är
hans kusin.
ANDEN. Ja, men en sådan uppgift har blifvit oss
lemnad.

CNATTINGIUS. Den är högst falska alldeles rasande. Jag
känner karln... som på mina fem fingrar, höll jag på att
säga. Det är en liten spenslig andefigur. Hvad skulle
annars ärendet vara?

EN TREDJE ANDE. Åh, det är en sakramenska...

CNATTINGIUS. Jag vet, jag vet.

EN TRERDJE ANDE. En tusandjefla...

CNATTINGIUS. Jag vet, jag vet.

ANDEN. Dugtig karl. Det är fråga om att få honom
till generalmonitör för en skock barn, som en hop doktorer
skickat oss på halsen och för hvilka knappast mera är
rum i Hades.

CNATTINGIUS. Är det fråga om den saken, så skulle
jag kunna åtaga mig att vikariera under tiden, tills 
herrarne fått fatt på den rätte och vi hinna bli litet närmare
bekanta.

ANDEN. Har inte min herre lust att följa med nu
genast?

CNATTINGIUS <i>(afsides.)</i> Det der låter misstänkt. <i>(Högt.)</i>
Ursäkta! Nu på ögonblicket är det mig omöjligt. Jag måste
bort och dricka brunn för min svaga mage... vilja, ämnade
jag säga; men jag kommer snart åter och är då till 
herrarnes tjenst.

*

<b>Femte scenen.</b>

<tab>BRANDELII ANDE. KULLMANS ANDE.

BRANDELIUS. Det var högst märkvärdigt! Så du såg
verkligen helvetet?

KULLMAN. Jag? Ja, så skenbarligen, som jag nu ser dig.

BRANDELIUS. Men huru kom du att få titta dit?
	
KULLMAN. Sedan jag genom många olika nejder och
belägenheter vandrat i Hades, anlände jag slutligen till ett
stort fjell. Som höjder och utsigter alltid roat mig, beslöt
jag att stiga dit upp. Upphunnen på spetsen såg jag ej
annat än skrofliga kedjor af berg, sönderslagna eller stjelpta
öfver hvar andra, mellan hvilka marbuskar och törnen 
framstucko. Jag var just i begrepp att åter nedstiga, då jag
hörde under mig ett besynnerligt dån, likasom af fjerran
mullrande åskor. Jag såg mig omkring, tills jag slutligen
blef varse en öppning på de längre bort befintliga bergen.
Jag skyndade genast dit och satte min tub in i hålet.

BRANDELIUS. Och du såg?

KULLMAN. Hela helvetet.

BRANDELIUS. Åh, det är inte möjligt!
	
KULLMAN. Inte möjligt? Gack då sjelf och se bättre
efter. Se, här är tuben!

BRANDELIUS. Nej, dertill har jag ej lust. -- Men huru
såg der ut? Var afgrunden svart, gul eller eldröd? Kändes
der bra hett? Var der rök, svafvelströmmar, många djeflar?
Tala och bevisa med ditt svar, att du ej slagit en erkelögn
i munnen på mig.

<tab>KULLMAN.

Du vill det då? Välan! så skall jag tala,
Att håren på din hjessa resa sig
Som galtens borst, när ulfven honom hotar.
Jag såg ett haf, så stort som hela verlden.
En eld der outsläcklig brann i svalget
Och tycktes med hvar stund sig tusendubbla.
Som fräsande kometer der sig hvälfde
I rök och flammor millioner fallne,
Beklagansvärde andar, djeflar nämda.
Jag skogar såg, likt itändt hår, som fladdrar
Och med sitt os förqväfver andedrägten.
Berg höjde sig med sken som glödgad koppar.
De sprungo sönder, smälte uti strömmar
Och öfversköljde fält och skog och ängar.
I luften ljödo foglars vilda läten.
Som svafvelmassor eller hemska irrbloss
De flögo af och an, och droppar föllo
Som eldregn ned på dem från röda skyn.
En svart gestalt, så stor som halfva jorden,
Nu vingarne slog ut. Då kom ett väder,
Som blåste haf och fjell och skog till samman.
Det grep i alla gastar, troll och djeflar
Och stjelpte dem i afgrundsdjupet ned.
I svalget der, som krutkorn i en bössa,
De lågo nu, till dess af en vulkan
De slungades på nytt upp genom rymden.
Nu allt blef stilla för en stund.  I domning
Låg hela trakten med de spridda spillror.
Men fjerran steg då upp ett sakta muller
Af rysligt gnisslande cymbalers ljud,
Af spruckna trummors skräll och hesa lurar,
Som vrålande likt ilskna tjurar tjöto.
En långsträckt procession skred sakta ned.
Framför den synden gick, med en prestaf
Af kunskapsträdet skuren, hvaromkring
En orm i tusen ringlar krökte sig,
Med hväsningar, som spydde eld och etter.
Så djeflar, två och två, med tistelkronor
Till segertecken -- ty ej annat växer
Der ned i djupet -- kommo i en rad.
Uppå en likvagn, rymlig nog för jordens
Bebyggare, satt döden med sin lia.
En rök gick ur den grufveliges mun,
Lik ångans gift ur länge stängda grafvar.
Hans tänder gnisslade.  I ögonhålen
En koleld brann.  Lakejer ock han hade:
Den bleka hungern, frätande sig sjelf,
Och sjukdomen med sina feberdrömmar,
Det vilda kriget, mordets lust och hämdens.
På blanka lian han sitt timglas hängt.
Der rann ej sand, som mätte snabba stunden,
Men droppar utaf blod och tåreperlor,
Dem döden pressat ut ur jordens barn.
Se'n kommo djeflar, bärande standarer,
På hvilka alla Belzebubs mandater
Och alla satans bragder voro skrifna:
En file, så lång som hela vintergatan.
Nu steg ett rop ur hundratusen munnar,
Likt gny't af stormen, då han skakar träden
En ryslig höstnatt, eller liksom Etna
Med dån sig häfver, så att hafvet skälfver.
Det satan var, hvars ankomst så blef bådad.
Ett åskmoln lik, ifrån hvars svarta mörker
Gå ljungeldsblixtar ut, så syntes satan,
I fotsid mantel, lik den dystra strimma,
Som solen vid förmörkelser plär sprida.
Nu till ett berg han uppsteg och till tronen,
Lik mörka röken, som mot himlen höjes
Ifrån en itänd stad. I massor nu
Rundt kring om honom, lika dalens dimmor
Ikring ett fjell, dem stockeldar i natten
Med eldsken färga, millioner andar
Sig lägrade. En tystnad plötsligt bröt
Det stora skådespelet, när från tronen
Sig satan reste upp och talade:
»I, troner, väldigheter. .

BRANDELIUS. Ja så! Ha, ha, ha! Nu börjar jag förstå.
Tuben var ej blott god för ögonen, utan äfven för öronen.
Néj, du narrar mig ej vidare. Håll inne med din beskrifning.
Jag är redan tillräckligt trakterad af hvad jag hört.

KULLMAN. Nå välan! För att säga sanningen, är det en
dikt, som Dahlgren skref här om dagen och af hvilken jag
endast lagt detta på minnet. -- Men vi skulle ju ändå 
fördrifva tiden med något. Hvar äro vi nu?

BRANDELIUS. Du, som har den förträffliga tuben, bör
lättare kunna säga det än jag. Likväl, om jag ej 
misstagerf mig, hafva vi Vettern till höger om oss och Omberg
längre ned vid sidan.
KULLMAN. Hvar?

BRANDELIUS. Der! ser du ej något blått höja sig? Åh,
inte der! -- Se nu, der jag håller hand -- vänta -- der!

KULLMAN. Ja så, der! Ja, nu ser jag. Men låt oss
skynda vår fart. Jag ser af månen, att tiden skrider mot
midnatt.

                        BÅDA.
                  Huj! hvilket jägt
                  Neder och opp!
                  Ilande flägt,
                  Bär i galopp
                  Vår eteriska kropp
                  I midnattens väkt
                  Hurtigt och fort
                  Till den utsatta ort!

--



<b>Sjette scenen.</b>

<i>(Sondéns rum. Han sitter ännu och slumrar i länstolen)</i>

FRYXELLS ANDE.

Du gamle PAS! Så skulle Dahlgrens spådom
Då träffa in, att du ibland oss alla
Fick lefva längst! -- Hur lik du är dig än!
Än trindlagd ses din kind, och dina vador
Bastanta såsom förr; blott ryggen lutad.
Det hvita silfret pryder nu den panna,
Der ljusa ungdomslockar fordom fladdrat.
Hur sött du sofver fridens lugna sömn!
Du anar ej, att af de gamle vänner
Ett kärt besök snart nalkas. -- Men hvi dröja
De andre så? Se, klockan skridit redan
Ett par minuter öfver mötesstunden.
<poem>Hvad här är nätt! En soffa utaf tagel,
Och öfver den Försonarns himlabild! —
Der hänger <sp>Martin Luther</sp>, något inrökt.
<sp>Melanchton</sp> äfven, inom sprucket glas.
<sp>Napoléon</sp>... det var ej likt.  Jag honom
Har sett i Hades; pannan är för kullrig
Och ögonen för ljusa. — Vue af Stockholm..
Ett dåligt stycke! — Ah! en blomsterkruka
Med balsaminer; der en ann med levkoj! —
Nå se, min sann, han lagt sig till en hämpling;
Nej, en steglitsa är det. Ljuft hon slumrar
Med hufvudet inunder sänkta vingen. —
Se der ett annat rum. — Nå se, hvad böcker!
<sp>Predikning ar af Hagberg</sp>... vackert band!
Dito utaf <sp>Wallin</sp> — af <sp>Calle Rogberg</sp>...
Se, det var nytt! — <sp>Gudsfruktans höga värde</sp>
Af <sp>Johan Peter Kullman</sp>. Hm! — Farväl
Af <sp>J. Brandelius</sp>... Säkert bara strunt! —
<sp>En kritisk blick på Sverges nya skalder</sp>,
<sp>Litteratörer, lärde män</sp>... Vasserra!
<sp>A-Atterbom</sp> — <sp>Afzelius</sp> — B — C — <sp>Cnatting</sp>,
<sp>D-Dahlgren</sp>. — Ha! hvad säges väl om honom? —
»Naturen honom anlag gaf. Dem sökte
»Han på allt sätt förslarfva och förfuska.
»Hvad språk och meter, form och klädnad vidgick,
»Ej honom brydde.  Fast originel,
»Hans luta stundom i förbistring slog
»Så platta toner, som den sämste rimsmeds.
»Ej djupsint lärdom honom gaf den hållning,
»Den stadga»... Rätt har den författarn sagt.
Visst egde karlen hufvud, men bra drafvel
Han ock kläckt fram. — E — F — Fryxell... För tusan!
Jag just nyfiken är. — »Ett inskränkt hufvud,» —
Åh hut! det var en lögn — »men högst berömlig
»I arbetsdrift. Hans <sp>Tal om uppfostran</sp>
»Bevisar, huru knapp förmågan var
»Att filosofiskt lösa hvad han ville.</poem>
»Hans <sp>Fosterlandshistoria</sp> prisas må
»Som samling, sammandrag, med reda skrifven.
»Som praktisk skolkari han med skäl berömdes;
»Som teorist ej så.» -- Rätt tjockt och dumt! --
Men tyst! jag känner väder.  Någon kommer
Från andeverlden; ty på luftens kulor
En dallring märkes, som af vingars flägt
Från de osynliga. I dörrn det knäpper.
Tyst, tyst! de komma. Re'n jag hör det tassa
I gräset ner på gården, och i trappan
Det sakta går med tio fötter.  Alla
Då äro här. - Ha! se, god dag! Välkomna!

ROGBERG.

Tyst, tyst! Väck honom ej! Ack! se, han sofver!

FRYXELL.

Hvad ni dröjt länge!

DAHLGREN.

<tab>På Cnattingius
Vi väntat, såsom vanligt är.

CNATTINGIUS.

<tab>Han ljuger.
Jag blott en qvart dröjt vid Stallmästargården,
Der man höll på att brygga skönsta öl.
Hvad grälar ni? Är jag ej här? Knappt klockan
Är halfva qvarten öfver tolf. För öfrigt
Jag disponerar sjelf min tid och tål ej
Förmynderskap af några öfvermagar.

ROGBERG.

Förspillom tiden ej i gräl och tvist,
Men fyllom upp vår pligt emot vår vän,
Den sista länken af vår brutna kedja.
CNATTINGIUS.

Jag ringer honom strax ur sömnens dvala
Med detta glas. I blinken vi oss visa
Och se'n försvinna.

BRANDELIUS.

<tab>Nej, för tusan, Cnatting!
Låt bli, låt bli!


FRYXELL

<tab>Så nyp'en då i örat!
Han ofta nupit oss. Det var hans nöje.


KULLMAN. Har ni tänkt på en sak, god' vänner?

ROGBERG. Hvad då?

KULLMAN. Om här finnes någon tupp inne?

ROGBERG. Ja, för tusan! det är sant. Den djefvuln
kan börja på att gala och skrämma oss alla, ett, tu, tre,
på dörren. Låt oss se efter.

KULLMAN. Här under sängen står bara en stöfvelknekt.

BRANDELIUS. Under bordet är ingenting mer än en
gammal postväska och ett par nedfallna räfskinnsmuddar.
	
CNATTINGIUS. Samt ett flaskfoder; men tomt.

ROGBERG. Se efter i kakelugnen!

DAHLGREN. Blott en smörask af marmor. Än i det
andra rummet då?
	
FRYXELL. Der är bra böcker. Jag har redan varit der
inne och forskat.

BRANDELlUS. Nå, på hvad sätt skola vi ställa till nu?

KULLMAN. Om vi kunde i en dröm visa oss för honom!
Tog du med dig någon drömbalsam, Cnattingius?

CNATTINGIUS. Den glömde jag qvar hos mamsellen på
Stallmästargården.

BRANDELIUS. Din drömmare! du är dig alltid lik. Tänk,
om hon nu drömmer i hjel sig för omaket!
CNATTINGIUS. Ingen fara! hon förekom mig, såsom väntade 
hon dit sin fästman.

ROGBERG. Prata ej nu bort tiden med slarf; något
beslut måste tagas.

DAHLGREN. Jag vill försöka att spela en melodisk sång.
Musiken är det lättaste sammanbindningsmedel själar emellan.

	När dagens öga stilla blundar
	I fuktig dagg, och skog och lundar
	I skuggans for betäckta stå,
	Då andeverldens högtid stundar
Och ljusa drömmar ned till menskan gå.
                De stå,
	De stadna vid dess stilla läger,
	Med ögon himmelsblå,
	De hviska, hvad det eviga oss säger.
	Och alla hjertats strängar klinga då.
                Dilidang!
		Kling klang!
                Kla--ng?

	Då öppna sig de ljusa länder.
	De forna vänner himlen sänder
	På gyllne vingar till oss ner.
	Ett högre ljus i själn sig tänder.
För tjusta ögat mången drömbild ler.
                Det ser
	De älskade.  Af fröjd det gråter
	Och än dem dröja ber
Och suckar: »Ack, med nästa natt kom åter!» --
Och djupa toner hjertat från sig ger.
		Dilidang!
		Kling klang!
		Kla--ng!

	I toner, till hans öron trängen
	Och med hans varma suckar mängen
<tab>En himlaklang från ljusets zon,
<tab>Som blomster kring det altar hängen,
Der rena känslan rest sin sköna tron.
              Hvar ton
<tab>Vår milda ankomst honom både.
<tab>I hoppet och i tron
Han ljusets hemland, våra bygder, skåde.
Må kärlek bli hans hjertas ljufsta ton.
              Dilidang!
              Kling klang!
              Kla-ng!

SONDÉN (i sömnen)

Hvar är jag? Himmel, hvilka glada syner!
Jag känner er igen, I forne vänner!
Så är jag då ej alldeles förgäten
Af er och himlen! -- O! min själ får vingar
Vid denna syn, och öfver jordens stoft
Hon flyger ren mot millioner solar
Och i er famn -- i eder, trogne bröder!
<i>(Han far upp ifrån stolen. De försvinna.)</i>
<b>Apostill.</b>


Spådomen slog dock icke in. Sondén blef af de här 
omnämde vännerne det första offret för döden. Han hvilar
pa Klara kyrkogård. De öfriga lefva ännu. Brandelius har
pastorat i Vestergötland, O. Rogberg i Nyköping, Kullman
i Södertelje, A. Fryxell i Vermland, Cnattingius i 
Östergötland och Dahlgren är komminister i Storkyrkan. Den
i poemet omnämnde prestmannen, som uppgifves meddela
underrättelsen om Dahlgrens frånfälle, på den tiden han
var komministersadjunkt i Ladugårdslandet, är med döden
afgången. Anmärkt 8/9 1842.

                                     DAHLGREN.
<b>Skalden och publiken.</b>

SKALDEN <i>(sittande i en lund under en
lummig lager, försänkt i en
stilla betraktelse)</i>

Så mägtig ingen är ändå som skalden,
Som svenske skalden.  Med sin trollstaf han
Förmår uti ett ögonblick att göra
En askgrå himmel med de våta skyar
Till ljusblå pell, en mark af höga drifvor
Till grönklädd plan för vårens hvita liljor,
Och sina landsmän -- dessa tre-alns-väsen,
Som, pelsomhöljdn, frysa vid hvart steg
Och plågas af hektik och hemorrhoider
Och reumatism och frossa -- byter han
Till folk af hjeltar och af starka jettar.
Af litet färg, karduspapper och bräder
Han skapar en Guds vida mark i smått,
Och inom fyra väggar här vid Mälarn
Han hexar Hamlet fram, Maria Stuart
Och den svartsjuke moren från Venedig.

<i>(Plötsligt framträder en ofantlig gestalt med mång tusen ben, armar
och hufvud, åtföljd under gny och buller af en mängd fauner
och satyrer, hvilka stadna på något afstånd)</i>

SKALDEN <i>(uppblickar något häpen.)</i>
Hvem är du -- säg -- förskräckelige kämpe,
Som störa djerfs så fräckt min sköna dröm?
Hvad söker du? Hvad vill du? Och hvad är du?
Ett djur? En menniska? Med tusen armar,
Med tusen ben och tusen hufvuden,
Dock till en enda kropp förenade!
Ett nordiskt troll, hvars make fordom någon
Isländarhjerna med hänryckning målat
I någon saga, på det öfvermåttet
Af götisk kraft må träda fram i bild?
Men dertill tycks du mig för tunn och luftig.
Hvad då? Ett spöke? Men dertill i sanning
Du synes allt för tjock och tungrodd.

GESTALTEN.

Bäfva!

SKALDEN.

<i>Je crains Dieu, cher Abner, et n'ai point d'autre crainte!</i>

GESTALTEN.

Ej Abner heter jag. -- O arme rimsmed!
Du känner ej ditt eget publikum.

SKALDEN <i>(uppfarande)</i>

Hvaba? Det Kongl. Svenska Publikum!

GESTALTEN.

Se mig och darra!

SKALDEN.

<tab>Ja, i hvarje lem jag darrar.
Förlåt min ungdoms oerfarenhet,
Som strax ej kände dig, högt vördade,
Publicitetens rot och grund, för hvilken
Hvar bokpress slamrar och hvar smedsbälg gnisslar,
För hvilken konstnärn blandar sina färger,
Aktören kläder sig i silfverskir,
Kemisten kokar och entomologen
Går ut på dina fält att fång flugor;
Med ett ord: dig, för hvilken hjelten, skalden,
Handtverkarn och den lärde, alla träla,
Liksom du ensam ock belönar dem!

GESTALTEN.
<tab>Det är just jag.

SKALDEN.

Låt än en stund mig se dig och beundra
Din höga, imponerande gestalt!
Hvad bör du ej förmå med dessa armar
Och hinna långt med dessa många ben
Hur skarpt och säkert genomskåda allt,
Då dertill brukas fem millioner ögon!
Hur vidt må ej genljuda dina domar,
Då ur så många munnar du dem ger!
Hur mycket lär ej vara, hvad du tänkt,
När med så många hufvden du tänker!

GESTALTEN.

Ej med att tänka gör jag mig besvär,
Och icke heller sjelf jag det behöfver,
Så långe än jag eger i min tjenst
De mig högt älskade och stränga herrar,
De sanna vishetsfacklor, tidningabladen,
Från <sp>Tredje Argus</sp>, högst uti Olympen,
Till den, som ända ned uti <sp>Tartarn</sp>
Mitt <sp>Skämt och Allvar</sp> troget föreställer.
För mig utöfva de det tunga värf
Att ostörd jag kan få och ge kalas,
Hos Torngren dansa, spela pengar bort,
Mig skaffa granna kläder, rum och möbler,
Procenta, göra skuld och bankruttera,
Förtala, köpa lottsedlar och stå
Till rätta för polisen Ons- och Lördag,
Ur sömnen gnugga mina ögon opp
Att skåda, hvad de vilja, jag skall se,
När mina händer höjas må till klappning,
När mina munnar öppnas må till hyssning,
Blott efter som det likar dessa män,
Som i mitt ställe döma och fördöma.

SKALDEN.

Jag står vid dina ord i undran sänkt
Af all den vishet, du mig uppenbarar,
Och ännu mer, att du har utsett mig
Till din adept. Men säg, hvad gaf mig äran
Af ditt besök?

GESTALTEN.

<tab>Jag hörde (prisad vare
Min trogna tidningskår, min hörsel är
Båd' lång och fin), hur du i svulstigt språk
Och berserksnit framdeklamerade,
Att snart den dag må hända torde komma,
Då af en <sp>Macbeth, Wilhelm Tell</sp> och <sp>Jungfru</sp>
<sp>Från Orléans</sp>, och hvad det skräpet heter,
Jag blir förtjust. Hvem har väl sagt dig slikt?

SKALDEN.

Min föreställning.

GESTALTEN.

<tab>Bah! din föreställning!

SKALDEN.

Förlåt! jag tyckte, att min djupa vördnad
För dig tillät mig ej att annat tro,
Än att å ena sidan man var skyldig
Att bjuda dig det sköna, som så mägtigt
Hvart gudalifvadt snille tänkt och danat, --
Det må nu heta tyskt, fransyskt och engelskt,
Shakspeariskt, Calderoniskt, Sakontaliskt, --
Och å den andra, att din läckra smak
Rätt skulle fägna sig af dessa håfvor.
GESTALTEN.

Dumdristigt tänkt! Jag förbehåller mig
En ann gång slippa bli bedömd af dig.
Har du ej läst, med hvilken kraftig värma
Nyss tidningsbladen ordat i mitt öra
Om smak och vett och sens moral, med mera.
Derför ej anstår mig att svärmiskt skåda
Hvad som så oanständigt är och smaklöst.
Farväl! ty jag nu går att applådera
<sp>Det första mötet</sp>, då på Lad'gårdsgärde
I år ej möte blir. Sist <sp>trogna hunden</sp>
Vid piecens slut framropas skall på biffstek. --
Hur kammarpigor med intriger umgås
Och sig förälska i en pilt; en farbror
Bedras utaf en slägtings fala ränker;
Hur månen lyser, åskans vigge slungas
Och frukost ätes; hur man syr och knypplar,
Tar mutor, blir plakat och slutligt paras,
För att, lycksaligt på ett tennstop stödd,
Få trampa ut sin väg; -- slikt mig behagar,
Jag det förstår och eger deråt tårar
Och fulla gapskratt, applaudissementer.
Men dessa vilda, rysliga passioner,
Som i sitt fall dra hundra verldar med sig
Och hvälfva folkslags hela öden om
Och mala troner sönder till små gryn,
Som solar tända eller åter släcka
Och slå i hjel hvar ann på rigtigt allvar
Med svärd och dolk, med klubba eller påk
Och ej stå upp igen att äta qvällsvard -
Uff! hvilket väsen! hvilken fasans anblick,
Som spränger minsta nerv i mnenskokroppen
Och hejdar tankens urverk i sitt lopp
Och isar blodet och gör tåren saltsur,
Så att man på sin bädd ej mägtar sofva
Af skräck för spöken, eller knappast sätta
Ett glas till mun', förr'n flux på gift man tänker...
Hu! slikt jag hatar mer än döden sjelf.

Nej! sköna himlaväsen, kammarjungfrur!
I dygdens mönster, kuskar med livréer,
Som för sekiner hjelpen edra herrar
Till rendez-vous, -- förstås, i största oskuld! --
I papegojor, hvilka kunnen lära --
Uppå två timmar menskan Sokrats dygder!
I mästerverk af skräddarkonst och stympning!
Gudomliga kulisser! och du, brädgolf!
Samt du, ballettkonst, ypperst utaf allt,
Der foten, höjd mot tända kronan, vinkar
Åt skådarns mun att kyssa och betagas!
Er egnas främst mitt lof, min tack, min undran.

SKALDEN.

Än sammanhang, naturlighet och sanning?

GESTALTEN.

Dunst, idel dunst! Blott saken är förbi
På tjugofyra timmar, allt jag ställer
Galant och väl, att ingen slås i hjel,
Och man blir gift och fasligt dygdig sedan.

<i><sp>Faunerne och skogarne</sp> klappa kunderna ock ropa:</i>

Bravo, bravo! hurra, hurra! Folksången, folksången!

<i>Några <sp>grönsiskor</sp> i träden.</i>

<tab>Du ädla publikum,
<tab>Som, lika stolt och dum,
<tab>Jemt stiftar lag,
<tab>Du tusenhöfdade,
<tab>Du mångbearmade
<tab>Och högt beskenade,
<tab>Vår helsning tag!
<poem><i>Rop af <sp>faunerne</sp> och <sp>satyrerne</sp>:</i>

Tyst, tyst! Nya folksången, nya folksången!

<i>Siskorna bortjagas. En skock af <sp>kråkor</sp>
framkomma och sjunga:</i>

Krak, krak, krak, krak, krax!
Du vördade kämpe!
Från Tule till Tempe
Skall sjungas ditt lof.
I tidningar alla
Din snillrikhet skalla
Från hydda till hof.

Krak, krak, krak, krak, krax!
Hvad smak, som du eger!
Hur qvickt, hvad du säger!
Din tanke har djup!
Enkannerligt värdig,
När kyparen bär dig
På källarn en sup!

Krak, krak, krak, krak, krax!
Hur du då orerar,
Tankdigert funderar
Med samladt förnuft!
Nej, ingen på jorden,
Som du, uti norden
Gett visheten luft.

Krak, krak, krak, krak, krax!
O, väldige kämpe!
Från Tule till Tempe
Skall sjungas ditt lof.
I tidningar alla
Din snillrikhet skalla
Från hydda till hof.</poem>
<b>Sjöscen från syndafloden.</b>

<i>(En vidsträckt rymd af vatten. Bergspetsar, äfvensom trädtoppar,
uppsticka här och der. En mängd simmande flyta omkring.)</i>

KÖR AF SIMMANDE.

<tab>Himmel,
<tab>Hvad vimmel
<tab>Af vågor, som framför oss tumla
<tab>Och under oss mumla!
De brusa, de dåna med rytande mod.
<tab>Ur skyarne hvälfver
<tab>En störtande flod
<tab>Och under oss skälfver
En afgrund, som färgar hvar klippa med blod.

<tab>Du molnenas frände,
<tab>Du högburna fjell,
<tab>Der åskorna tände
<tab>Sin ljungeld och pilarne sände,
<tab>Der örnen och stjernorna ega sitt tjäll,
Dit solen hvar afton med guldvagnen lände
<tab>Att hvila i purpurröd fäll;
<tab>Du ser nu din ände.
<tab>En blixt och en knall,
<tab>Snart störtar du neder
<tab>Med stympade leder,
En jette, förkrossad i vågornas svall.

<tab>Den glimmande solen
<tab>Afslitit sitt hår.
<tab>Så dödsblek hon står
Och sjunker, ett lik, nedom skälfvande polen,
<tab>Hvar stjerna har flytt,
<tab>Och dagen förbytt
<tab>Sin gyllene väfnad
<tab>I midnattens klädnad.
<tab>Re'n vaknar den glupande död.
I spåren han följs af den trånande nöd.
<tab>Upp slår han sitt öga,
<tab>Han öppnar sin mund
Och slukar så månen, som far i det höga,
Som masken, som kryper i djupenas grund.
<tab>Hör! hvilket dån
<tab>Fjerran från!
Likt tumlande berg mot hvar andra,
<tab>Så vågorna vandra.
Som härar till häst och till fot
<tab>De drabba emot
Dånande fjellar med krigsgny och hot.
<tab>O, hvad fasa!
<tab>Alla elementer rasa.
<tab>Himmel, i denna vår nöd
<tab>Var oss till räddning och stöd!

<i>(En kung på en flytande tron, med en slaf simmande bredvid.)</i>


KUNGEN.

Åt Hekleljell med er, I vågor! Hut för fan
Och tan mig ej så der i kragen!
Respekt för majestätet och kraschan!
Nå, slån mig ej, för hin i våld, för magen!
Är då all skam sin kos? Fins icke mer räson
Och vördnad för regent och lagar?
Är detta icke mer mitt rike och min tron!
Hut! annars prompt för fannen jag er jagar.
I disponeren ju den hela vida plan,
Jag menar ocean.
Der danse hvar och en, bäst han behagar.
Ack, himmel hjelp! Det går ej an,
Att man med mig så här grasserar.
Säg slaf, är det ej jag, som än regerar!
Aj, rädda nu din kung!

SLAFVEN.

<tab>I djupet sjunk, tyrann!

<i>Tvenne älskande på en klippa.</i>

ÄLSKAREN.

Ack! ändtligen på denna klippas hjessa
Jag hunnit frälsa dig från vågens raseri.
Se, nedanföre der hur vilda böljor hvässa
Sin tand att klippans kanter hugga i!
Likväl dess grunder ännu bjuda
Förödelsen en blottad barm,
Trots böljornas larm,
Som fräsa och sjuda.

ÄLSKARINNAN.

Ack! jag ju eger dig, och ännu solen strålar
Och på en klarnad himmel visar sig.
I dina blickar hon sig målar,
Och det är nog för mig.
O! när din hulda stämma mot mig klingar,
Det är, som sammanlades stormens vingar
Och öfver lugnad våg en fridsäll vestanflägt
Mig smekte mildt och täckt.

ÄLSKAREN.

O, Sulamit! när jag dig bar i famn,
Jag drömde mig uti en himmelsk hamn,
Ej vågens tyranni min styrka kunde dämpa.
Jag velat om en verld för dig i döden kämpa.
Jag hörde hur det våldsamt slog,
Ditt bröst bredvid mitt bröst och djupa suckar drog.
Med faran modet steg. Jag klyfde böljans välde,
Ju mer af raseri och bittert hat hon svälde.
Nu himlen vare tack, som seger åt mig bar,
Då dig, lik en ur floden räddad sippa,
<tab>Till denna höga, fasta klippa
<tab>Jag lyckligt lyftat har.

ÄLSKARINNAN.

Ack! mins du, der på strand vår hydda stod,
Täckt af en lund, i hvilken näktergalen
Hvar qväll vid månens klara silfverflod
Tätt under fönstret sjöng de ömma qvalen?
Der stod det fridens tjäll, det lilla bo,
Der nöjet flög kring dalar, fält och branter
Och kärlek sken med oförvansklig tro,
Som uppå rosen morgonens demanter.

Mins du den dal, der silfverbäckens brus
Ljuft jollrade likt barnet, vestanflägten
Flög, lik en sylf i löfvens lena sus
Och kullen prunkade i högtidsdrägten,
Der aftonstjernan delade sitt ljus
Och älskaren vid suck af skogens dufva
Sjönk till sin tärna, som ett stjerneljus
Från fästet faller på en blomstertufva?

Mins du den stund, då du mig kärlek svor?
I qvälln, en annan Lilith, låg naturen.
Dess barm var täckt med genomskinligt flor
Och sidtne uti sömnen voro djuren.
Blott filomelen vakade i lind.
I tårar rosens ögon sågos blicka.
Lik till en silfverström en törstig hind,
Flög kärlek mun från mun att nöjet dricka.

Blott för att sucka vågen låg vid strand
Och hviskande med gröna säfven lekte.
Ljuft drömmande på hvalfvets vestra rand
En engel stod och qvällens stjernor smekte.
Gulddroppar dansade kring vikens svan
Och omkring kärleken de glada åren.
Som lilja sam i nattens ocean
Den kyske månen, stänkt af silfvertårcn.


O, mins du, då hur i den öppna famn
Du ömt mig slöt, som solen sluts af hafvet!
Uppå din läpp ett ord blott fans: mitt namn,
Och uti det allt saligt låg begrafvet.
Hvad känslors svall, hvad himmelsk harmoni,
Som mer än jord och alla himlar vägde!
Hur litet fordrades att lycklig bli,
Då kärleken i hjertats djup vi egde.


ÄLSKAREN.

O, mins jag det! Jag skulle glömma då,
Att fästet eger sol och natten stjernor,
Att himlen är i dina ögon blå,
Och du den skönaste bland jordens tärnor.
Omöjligt är, då hjertat känslor bär
Så outtömliga, så himmelskt ömma,
Att den, man framför allt har huld och kär,
Ett ögonblick af lifvets dag förglömma.


Men ack, o hulda, snart de fly sin kos
De öfverljufva saliga minuter.
Ett spån på böljans skum, i vårens barm en ros
Är nöjets dag och sig i döden sluter.
Förr än han rymmer, låt oss mun mot mund
Och famn i famn en evig tro befästa.
Åt oss och kärlek skattar denna stund,
Åt hafvets glupska magt kan ske den nästa.
<i>En girigbuk och en slösare.</i>

GIRIGBUKEN.

Jag hundrade dukater ger
<tab>Och ännu mer,
<tab>Om någon räddning här sig ter.

SLÖSAREN.

Tvåtusen gif och jag dig drager upp på land.

GIRIGBUKEN.

Tvåhundra ger jag dig på hand.

SLÖSAREN.

Tvåtusen, eller ock så sjunk i bottnen neder.

GIRIGBUKEN.

Så mycket har jag ej, blott litet grand,
Trehundra på sin höjd. Men för mig upp i land,
Och du tvåtusen får, och detta vid min heder.

SLöSAREN.

Tvåtusen, eller ock i bottnen gå!

GIRIGBUKEN.

Ettusen genast du skall få.
Jag en revers uppå det öfriga vill skrifva.


SLÖSAREN.

Tvåtusen prompt du måste gifva!

GIRIGBUKEN.

Ettusen femhundra, hjelp! Ettusen sexhundra,
hjelp! Ettusen
Sjuhundra. Hjelp! hjelp! Ettusen åttahundra, ettusen
Niohundra, aj! aj! aj! Mina arma dukater! Hjelp! Hjelp!
Nå, så fulla tvåtusen, det satan dig regere! Hjelp! Hjelp!

<i>(En störtvåg borttager honom.)</i>
<b>Informatorn och discipeln.</b>

Första akten.

DISCIPELN <i>(uppläser sin lexa.)</i>
	     Nom. Mensa.
             Gen. Mensa.

INFORMATORN. Hvaba?
             Hur sa?

DISCIPELN.   Mensæ.

INFORMATORN. Vidare.

DISCIPELN.   Dat. Mensos.

INFORMATORN. Ditt bos!

DISCIPELN.   Mensibus.

INFORMATORN. Ditt sus!

DISCIPELN.   Mensis.

INFOMATORN.  Hvar är mitt ris?

          Stut skall du ha uppå eviga fläcken!
          Står ej den narren och jönsen och gäcken
          Och uppå mensa ej dativus vet!
          Jag skall dig smälla om öronen het.
          Dativus, säger jag!

DISCIPELN. Aj! aj! aj! aj!

INFORMATORN. Accusativus då?

DISCIPELN. Aj! aj! aj! aj!

INFORMATORN. Fort tag till baka din lex på minut!
          Skynda, läs öfver! När klockan slår tolf,
             Står jag å nyo på golf.
          Kan du ej, får du dig åter en stut.
             Nu går jag ut.
Andra scenen,

DISCIPELN <i>(läser öfver.)</i>
          Nom. Mensa.
          Gen. Mensæ.
        Ack, se systrarne!
        Der uti buskarne
        Gå de och leta sig bär,
        Och jag stackare nödgas bli här.
                         <i>(Gråter)</i>
          Nom. Mensa.
          Gen. Mensæ.
        Ack, se systrarne!
        Ett äpple de hittade,
        Eldrödt och glödande.
        Vänta! Låt se!

                  <i>(Lägger i hop boken.)</i>

          Nom.   Mensa.
          Gen.   Mensæ.
          Dat.   Mensam.
          Accus. Mensa.
          Vocat. Mensam.
          Abl.   Mensa.
          Nu kan jag rätt bra.

                         <i>(Öppnar fönstret.)
           Lina!

LINA.      Ja!
           Hvad vill du mig, säj?
DISCIPELN. Sänd upp ett krusbär till mej!

LINA.      Ne-hej!

DISCIPELN. Lina!

LINA.      Så skrik då så grufveligt ej!

DIACIPELN. Söta, var nådig och kasta
           Hit blott ett enda, jag ber dig.
LINA.	    Magistern han ser dig.

DISCIPELN.  Nej, bastu!
            Han är icke hemma, han gått utåt ängen.
	    Fort, skynda i flängen!
            Se, här är min hatt.
            Jag krusbären flux tager fatt.

LINA.       Der har du ett.

DISCIPELN.  Aj, det föll snedt!

LINA.       Der har du två.

DISCIPELN.  Skynda, kast på!

LINA.       Der har du tre.

DISCIPELN.  En hel näfve mig ge!

LINA.       Jo, det skall du se!

DISCIPELN.  Nå, så äpplet mig gif,
            Som från grenen du rista'!

LINA.       Ej för hela mitt lif
            Jag det äpplet vill mista.

DISCIPELN.  Du min hämpling skall få.

LINA.       Hå! hå!

DISCIPELN.  Och min steglits också.

LINA.       Må gå!

<i>(Hon uppkastar äpplet. I det samma tager det i dörren.)</i>

--

	<b>Tredje scenen.</b>

DISCIPELN.	Nom.  Mensa.
         	Gen.  Mensæ.

<i>(Informatorn stiger in.)</i>

INFORMATORN. Nå, du din lax,
          Drummel och latmask och gök och filister!
             Kan du din lexa?

DISCIPELN.  Ja, lilla magister,
            Jag kan henne strax.

INFORMATORN <i>(blir varse äpplet i fönstret)</i>
          Hvad är det? Hvem förde hit detta?
DISCIPELN.   Ack, ack, det var sant!
             Jag glömde berätta,
	                 <i>(rifver sg i hufvudet)</i>
             Det skickades hit utaf vår guvernant.

INFORMATORN  <i>(märkbart ljusnande)</i>
             Rätt vackert och grant!

DIsOWELN.    Nom. Mensa.
	     Gen. Mensæ.
             Dativus. -- -- --

INFORMATORN. Sus!
         Gå din väg och till morgon läs öfver!
	 Jag hvila behöfver.
         Se så!
         Gå!

<b>Fjerde scenen.</b>

<b>Informatorns monolog.</b>

Visst hon mig älskar, det anar jag tydligt.
O, hvilket äpple, så kostbart och prydligt!
	<i>(Han börjar äta på det samma.)</i>


<b>Femte scenen.</b>

<b>Discipelns monolog.</b>

Visst slapp jag stuten, men, ack, min steglitsa
Äfvensom hämplingen mistat jag har,
Och herr Magistern mitt äpple skall spisa.

<i>(Han börjar gråta, men känner i fickorna, tar ett gladt
hopp och utropar)</i>

Men jag har krusbären qvar.
<b>SKRIFTER PÅ BLANDAD VERS OCH PROSA.</b>

<b>Tal,
hållet i Haga park en Juli-afton.</b>


Mine bröder! så skriden då till verken!
<tab>Korken ur vår buteij!
<tab>Drick man och svälj!
<tab>Lyssnen se'n och märken,
Märken:	just här bland aspar och sälg,
<tab>Der vi nu sitta
<tab>I gräset och titta
Mellan popplar och lönnar, som susa,
Och rosor och löf; som förtjusa,
Just här mellan surrande bin,
Syrener, levkoj och jasmin,
Här mellan hasslar och ekar,
Just inom den engd, jag utpekar,
Märken, mine bröder, märken:
Just här för tusen år se'n låg Lunkentus och sof.
Här höll han sitt hof.
Just här i en dal han till hvila sig lagt.
        All denna trakt
	Ödslig och dyster den var
	I Lunkentus' dar.
        Björnar brummade,
        Vargar tjöto,
	Böljor skummade,
	Stormar röto.
	På bergen trippa'
	Mellan moss och hvitsippa
       Tomtar och rå
       I vestgötajackor grå.
       I takt efter vågornas dön
       Dansade elfvor vid sjön.
       Ufvar ur skrefrorna glodde,
       På bergen hafsörnar bodde.
       Der, hvarest nu templet står,
       Voro blott buskar och snår.
       Der slottet nu synes hofvera, --
       Hvem kan det väl tro? --
       Skogsbrudar sågos spatsera
       Och hade sitt bo.

Se, sådant var Haga då för tiden. Men vi återkomma
till Lunkentus. Han låg, som sagdt är, och sof på 
blomstermattan. Sin middag hade han spisat på Gottland. Här
tog han middagsluren. Hatten hängde öfver hans näsa,
stor som den största bränvinspanna. I örat surrade en geting.
Med ena handen på bröstet och knä't upphöjdt, låg han
snarkande, så att det hördes ända till Rotebro, I sin 
vestficka hade han till qvällsvard samlat flera tunnor nötter,
dem han plockat på Öland. I sin näsduk hade han tre
läster skånska ollon. I barmen satt en blomsterparterr, som
han tillgripit ur en baronessas trädgård vid Döderhultsvik.
Märken vidare:

        Hur besatt!
        I sin hatt
        Mannen satt
        En syren
        Med sin gren
        Och en lönn
        Med sin rot
        Och en rönn
        Med en knölig fot
        Öfverst i topp
        Neder och opp
        Kröpo bin med pip och knot.
       Så låg han, mine bröder, då det hände sig, att ett, tu, tre,

       Kom den fagra skogens gudinna
       Med sina tärnor hit ner
       Att, liksom vi, låta tiden förrinna
       Här i det gröna, der törnrosen ler.
       Då fick hon skåda den långe man,
       Hur han i gräset snarkande låg
       Med bena kors om hvar ann
       Och lät som en skorrande såg.
       En hungrig korp på hans fot
       Nickade kring sig, så kolsvart som sot.
       Till baka hon steg,
       När Lunkentus' öga det ena uppbleg.
       »Hu! jag blir rädd!»
       Skrek skogsgudinnans tärna och häpen hon lade
       Florshatten neder på renmossans bädd.
       »Tok lilla!» skogsgudinnan sade,
       »Ser du, han sofrer ju än!
       »Har du då glömt, kära vän,
       »Att du är lätt som en ilade hind?
       »Vingar vi bära som flygande vind.
       »Blifven ej rädda, I skogstärnor små!
       »Låtom oss gå
       »För att beskåda den sofvande karl.
       »Kors! hur han anden med pustande drar!
       »Kors! hvilken hisklig barbar!
       »Hjertat det hörs som en salsklocka gå. --
       »Varen ej rädda! Se så! stigen på,
       »Tyst, tyst, uppå tå!»

De framstego, runkade på sina små hufvud och 
betraktade den långe mannen. Då tilldrog det sig, att

        En ekon, följande med som passopp,
        Hoppade neder och hoppade opp,
        Opp uppå Lunkentus' kropp,
For mellan håret och gjorde små spratt.
Svansen i breda mungipan han satt',
Sprang se'n i fickan och ropade: »Ha!
»Se, hvad det är! Sköna nötter -- ha! ha!»
       Och nötterna rulla'
       Och trulla'
       Ner i gräset,
       Kring näset,
       Andra på fjell och på hall,
       Andra kring gran och kring tall.


Det samma gjorde han med ollonknytet. »Rätt bra!
»rätt bra!» ropade skogsgudinnan. »Vi skola låta honom
»sofva ännu längre, en tjugo år till.» Derpå uppdrog hon
en flaska, hvari trollsafter voro gjutna, fälde några droppar
på Lunkentus' näsa och tinningar. Härvid drog han en
tung suck och ögonbrynen nedsjönko än djupare. Vips!
sprungo blomstertärnorna ikring, hoppade efter nötterna
och utplanterade dem kring hela denna engd. Så gjorde de
äfven med ollonen. Under detta bestyr kom en dverg 
krypande ur en håla, helsade på gudinnan och ropade:


        »Min täcka skogsgudinna!
        »Allt blir förträffligt och nätt;
        »Men låt oss äfven vinna
        »Lunkentus' blomsterbukett,
        »Den sätta utmed våra kådiga träd.» -
             »Derom är jag med!»
                 Ropte alla,
        	»Hej tralleralla !» -
             Parterren ifrån barmen togs
             Och lönnen lyftes ned
             Och utåt vägen drogs.
             Syren', som prydligt satt
        I mannens hatt,
        Man flinkt från lösta banden vred.
Mine bröder detta var första upphofvet till Hagas 
försköning. Alla dessa doftande syrener, grönskande hasslar,
högstammiga lindar och rönnar hafva att tacka detta äfventyr
för sin födelse. Men huru gick det med Lunkentus? Som
sagdt är, vaknade han efter tjugo år.

        Just våren då sitt guldsläp drog
        Upp öfver dal och skog,
        Och källan löstes i sitt språng
        Vid lärkans jubelsång.
        Just då, vid vindens milda flägt,
        Vid gröna björkars nya drägt,
        Brunnsviken låg så klar och ren,
        På nytt belyst af solens sken.


Då vaknade han. -- Hvilken häpnad, hvilken förvåning!
Mellan fingrarne hade höga björkar uppskjutit. Ur hatten
framstucko ruggiga enbuskar. I pannans skrynklor växte
hvitsippor, och i näsan hade en hackspik gjort sitt bo.
Vesten var full af gräs och islandsmossa. En myrstack
krälade i örat och i benkläderna en bisvärm. »För tunnor
tusan!» svor han till, sparkade ut med fötterna, satte 
fingrarne i öronen »hvilket surr, hvilket stick!» och flux
stod han på benen och flydde med förfärelse. Der hans
armar legat, uppsprungo vattenkanaler. Just dessa, mine
bröder, som vi här se framför oss, ha derifrån sin början.
Nu må vi fylla glasen och klinga Lunkentus' skål. Hurra
för Lunkentus och Haga! Hurra!
<b>Tal,
hållet i Gröna Rutan<footnote>Så kallades på skämt ett' grönrutigt täcke på ett bord, hvarpå en
bål stod, kring hvilken några glada vänner voro församlade.</footnote>.

<i>Fortsättning af Svenska akademiens ordbok, littera</i> <b>R</b> -- <i>om</i> <b>Ruth Ruta, rutor, vinruta, Rutomän, Rutatoski,</b> <i>eller</i> <b>Rotatoski,</b> -- <i>bröderne</i> <b>Rotundarii</b>, <i>eller</i> <b>Rutans</b> <i>förste och ypperste tillegnad
under den sista sommarsucken ifrån den axbekransade Augustimånadens bleknade läppar.</i>

--

Högt, stort, eldigt, brusande såsom i en ocean, hvilken med
sina störtsjöar <sp>slungar</sp> skeppens <sp>majestät i grafven</sp>, på Latin: <sp>esse molestus</sp><footnote>Se vissa öfversättningar af Horatius.</footnote>, hvälfvande såsom Atterboms lava
ur sitt Apolliniska Vesuvius,

<tab>Der ofvan är dunder,
<tab>Men salighet under,

hvilket är rakt stridande mot den vanliga ordningens lag;
med ett ord: Odiniskt skulderhögt, try-par-arm-beväpnadt
och i hög stil måste man begynna sin ordbok, och derföre 
börjar jag, eller, rättare, såsom titelvignett på mitt
tal sätter jag icke mer och icke mindre än excellensen
Ruth. -- Han var ibland vårt lands mest patriotiske män.
Derföre må vi ställa honom i Rutan, kransad med eklöf, en
bild af hans medborgerlighet, med ax i hand, en bild af
det friska idylliska matlifvet; ja, vi ställa honom framför
oss för att, icke på skämt, utan på allvar för en stund fästa
på honom våra glada, hänryckta ögon.

Få hafva så tänkt på det rätt patriotiska, som denne
värde man. Från Dalelfvens skum ända till den danska
posten i röd jacka; som står på Köpenhamns brygga och
spottar i den största af alla spottlådor, Öresund, ända så
vida skåda vi den värde mannens, nu mera aflidnes, arbete
och möda sträcka sig. Hvem minnes icke hans stenkolsgrufvor 
på de skånska slätterna? Hvem har ej sett alla
hans krukor vid Röda Bodarne och framför allt hans guldgula, 
liksom stora solrosor på den ädla smakens bord, hans
guldgula, fylliga, trinda och blomstrande sommarostar? Mot
hvilken har den moderliga naturen varit så njugg, att han
åtminstone icke fått smaka kanten af denna delice? O! jag
ville uppresa en ärestod af stora ostar åt dig, du hädangångne, 
förklarade Rutoman, nu vandrande på marker, der smör i stället 
för dagg glindrar på rosorna och ostar växa lika ymnigt som 
svamparne här nere på jorden. Men ifrån den odödlige vänder 
jag mig till ett dödligare ämne, nemligen <sp>Ruta, Rutor</sp>. 
Här yppar sig ett slags Jacobs stege; jag skall strax hafva äran 
visa pinnarne och hela konstruktionen. <sp>Nempe</sp> och 
för ty hvad Ruta, och Rutor beträffar, så minnas vi först och 
främst, att hela himmelen icke annat är än en rutobetäckning 
öfver denna jorden, som är sjelfva drifhuset och hvarest vi äro drifhusplantorna. Genom dessa rutor och fönster -- stjernorna, 
solen och månen -- instrålar ljuset, det klara, oändliga ned 
på oss. Ljusalferna gå der som trädgårdsdrängar omkring, titta 
genom fönstren, lyfta stundom på derims karmar, under hvilka 
meloner, stora bukiga paschar, biskopar och Nordströmmar växa; 
gurkor, tidiga skördar för evigheten; rädisor, bittra, 
sarkastiska, magstärkande; der växa de trinda pumporna, äkta 
Rutomän, som pumpa idel ljus och lif och punschfludium uti sig.
Den listige Beelzebub går uti skymningen, se'n trädgårdsmästarne 
lagt sig att hvila, som ett rytande lejon omkring och kastar 
sten på fönsterbetäckningen och sönderslår mången
ruta, hvadan det poetice heter: solar tändas, solar slockna,
m. m. Detta om himlabetäckningen i allmänhet. Nu något
om månen, såsom en eftersläng, ett <sp>comma cum puncto</sp>
mellan det öfriga.
Månen år nattens vindaglugg, så trind och finurlig.
Der stå, efter gammal bondsågen, vår fader Adam ooh
mutter Eva och hålla en vattenså emellan sig; -- är det
för att vattna drifhusväxlerna? Der bredvid lyser konan
Venus eller aftonstjernan, som hon äfven kallas, emedan
hon gör sina promenader i skumrasket och bar kring
medjan en hvitfladdrande atlasklädnad, ett slags 
himlachemise. Månen, sade jag, är en glugg, och denna glugg
har fyra rutor. Två äro sönderslagna af stenkastning,
hvadan astronomerne säga, att i månen äro berg och mellan
dem dalar. Så vida om den himmelska rutan, månen.
Solen åter, för att också ge henne en hederskrona, tyckes
vara det höga korfönstret i sjelfva himmelens domkyrka.
Derföre är det så utmåladt, rödt, förgyldt ooh kathoiskt,
som, för att taga ett exempel bland tusen, Linköpings 
domkyrkofönster voro, innan en af de egyptiske trollkarlarne
slog sönder dem med sin staf, under förevändning, att deras
sken liknade allt för mycket fosfor-permarne kring 
tidskriften Fosforos och satte hans egen person i en allt för
tvetydig och besynnerlig dager.

Detta om den stora rutan i himmelens domkyrka. Nu
vända vi oss till <sp>ruta</sp> och <sp>vinrutor</sp>, såsom någon ting helt annat. Om denna växt vill jag ord för ord afskrifva,
hvad salig Liljeblad i lifstiden derom visste att förtälja i
sin Svenska Flora, pag, 159, för att tala med Hammarsköld,
och raden den 23:dje, för att tala med dito, så lydande:
»Vinruta är såsom ett preservativ mot pest: den kan ätas
»om mornmr på smörgås.» -- I sanning, en smaklig rätt!
Jag ser den värde professorn med sin vinruta och hårpisk,
medan hans äkta hälft stryker på hans krås. Jag ser ännu
mer, jag ser huru rutan slinker och far, såsom stjerten på
en råtta i en katts mun, så ser jag vinrutan slingra sig i
Liljeblads mun. Men vi må läsa vidare i Flora Liljebladiana:'
»Örten är kraftig, resolverande, gagnar i modersjukan; den
»kan då drickas såsom té i vatten.» -- En äkta Liljebladiansk 
term: att dricka <sp>té i vatten</sp>. Under himmelens
duggande moln, som en Neck på den brusande vågen, det
är att dricka té <sp>under</sp>, i vatten. Men läsom vidare; 
»Om kroppen gnides med vinruta, så fördrifvss loppor och annan ohyra»
-- Den, mora gjorde detta försök fbrsta gången,
måtte ha varit Satans ansatt af loppor för att just välja
högst den samme växten som en hin håles stinkande andedrägt 
till sin <sp>chevalier de l'innocence</sp>. Detta om
vinrutan, hvars bettaktelse kan tåla ett godt glas Bourgogne
eller Alicante konstitutionsvin, för att rätt i sin grönska
kunna betraktas. Men nu öfvergår jag till sjelfva dechiffreringen 
af <sp>R -- Ru -- Rut -- Ruta -- Rutomän</sp>, ja Rutomäa 
är mitt ämne. Stor bokstaf, tankstreck och punkt följa härpå.

RUTOMÄN.

Rutomän äro antingen Minervas glasmästare, som isätta'
lärda ruto; genom hvilka ljuset inströmmar till oinvigde
och olärde. De äro Bastholms-filosofer och nyttighetsrimmare 
eller sådane, som illa för dylika rutors nödvändighet, 
eller äro de slutligen ett satiriskt namn på alla
andra frimurare-, timmermans- och parbricol-rutor, rutorna
i österns kammarfönster, nemligen Aurora-orden, eller 
oskyldighetsrutor, en sorts genomskinligt fikonalöf framför de
blygsamma stormästarinnorna i Trångsund. Ur dylika synpunkter, 
mine herrar, tager jag frihetsmössan på mig för att betrakta 
saken: och här, se'n jag, som en Rotatoski i sitt verldsträd, 
skalat upp och ner i alla möjliga direktioner,
här stadnar jag för att egentligen komma till ämnet för
mitt ämne, nemligen icke blott till fantasi-fenomen, utan
till verkliga ögon- och handbilder, NB. jordiska Rutomän
eller de reela, som äro blott ett subjekt-objekt till de ideela.
	
Jag helst dig då först, klingande broder A...., förlåt
mig epithetet, men tu är för mina ögon till påseendes såsom 
en genomskinlig, fröjderik, klingande, vid pokal, hvari
anden, såsom en liten Movitz, neddyker! Tig rosenkindade
broder L... helsar jag thernäst; tu, hvars kinder stå ljufliga
i spann, såsont tvenne råkillingar, the ther i bet gå, genom
hvars finurliga glasögon, folk till grämelse, tvenne verkliga
ögon med allehanda spaashaftiga blickar framtitta. Slutligen
helsar jag the öfrige herrar, kommendörer af alla regnbågens 
färger. Gamman och salutem vare med eder alla!

--

	Men under dessa komplimenter nalkas jag allt närmare 
mitt ämne. Mine herrar! jag sitter här framför eder, gifve 
Gud nakot, för att såsom en rätt Rutoman kunna med
alla kroppens miner, attituder och uttryck, liksom på dragande 
kall och embetets vägnar från själen, yttra för eder hela mitt 
inre fatabur och beskaffenhet. Men mitt ämne
flyr allt längre bort i bakgrunden. Jag vill, som herr
Tegnér brukar göra med tiden, fatta mitt ämne vid hären,
tvinga det att stadna, upplyfta det i höjden och visa dess
blida anlete för er, mine herrar. Välan! hufvudet, som jag
för den skull fattar och nu lyfter mot taket, är icke mer
och icke mindre än betraktelsen öfver en rätt och tillbörlig 
Rutoman. VIlan! jag börjar min kommentarie.

--

Såsom en rätt och tillbörlig ärones Rutoman, skådar
du allting genom glas, <sp>hoc est rutor</sp>. Upplyfter du dina
ögon om morgonen, så är det första du gör, att knacka på
din fönsterruta och fråga flickan Morgonrodnad, hvad
tiden månde lida. Hon kysser då på dina fingerspetsar, tittar
med friska, eldiga ögon in på dig, nickar och säger: »Solguden 
drar redan på sig sina himmelsblå permissioner, 
hans röda strumpeband hänga redan på de strålande skyarne, 
hans guldgula väst skimrar på bergspetsarne. Snart
är han klädd; fyll ditt glas och drick hans skål, ty snart
sätter han hatten med de röda fjäderbuskarne på sig.» Du
blottar då, som frimuraren, din högra arm, nickar stor tack
till baka åt den pirrögda nymfen, lyfter, som brudgummen
sin flicka ur Vestas armar, din jungfruliga flaska ur sitt
fängelse, sveper morgonrocken omkring dig, öppnar fönstret,
lägger dig på golfvet vidöppen med flaskan i famn och en
kudde under hufvudet. Emellertid har solguden påtagit
sig den skimrande hatten med den gyllene lyran 
(magisterspännet)<footnote>Det är bekant, att solguden ville taga graden 1812. Men i brist på
tillräkliga kunskaper i kemien blef han excluderad den gången. Sedermera
promoverades han år 1815.</footnote>. Han uppstiger på berget, hans anlete glänser.
Du reser på dig, slår opp båda fönstren, hoppar upp på
fönsterlisten. Syrenerne flägta nedanför, trädgårdamästaren
krattar gångarne, glaset är ifyldt, du tömmer det till solens
ära, sjungande:

<tab>Sol, som skönt förgyller min pokal
<tab>Med din stråleflod,
<tab>Uti Bacchi must jag helsar dig,
<tab>Dricker lif och mod.
<tab>Vinden susar frisk och sval
<tab>På hvart träd, hvar stig.
<tab>Allt sig fröjdar vid din blick;
<tab>Ty du ropar: njut och drick.

<tab>Hvarför är du väl så illen röd
<tab>Om din kind och barm?
<tab>Jo, du dricker som en tapper karl,
<tab>Kröker raskt på arm.
<tab>Denna lära du oss bjöd;
<tab>Derför klingom par om par.
<tab>Bort med allsköns hufvudbry!
<tab>Skål, vår far, der upp i sky!

Så sjunger du som en äkta Rutoman, stoppar derpå
din pipa, hänger din nattmössa på en syrenqvist för att
se, huru det anstår den gröna, smidiga karlen, att också
vara en Rutoman. Röken bolmar, vinden leker med dess
hvirflar. Nu börja tusen varelser att röra sig och höras på
ängar och marker: krax krax på gärdet, vof vof i skogen,
sum sum på ängen, pirr pirr i gräset, pling pling af koskällor, 
plask plask i vattnet, pip pip i solskenet, drill 
drill i skogsdungce, tjåp tjåp i trädgården. jam jam i
bodtaken. Så börjas skrål på vägarne, knarr knarr af kärror,
dunder af vagnar, prassel af fallande löf, smäll i dörrar,
etc. etc. -- allt som kan förnöja ögon, öron och sinnen.
Emellertid drar du Bacchi resflor öfver ditt ansigte. En
ständigt grönskande vår ler framför dig, gärdesgårdsstörarne 
förekomma dig såsom idel gröna Aronstafvar, ditt
hus såsom Frejas gröna sommarhus; ja, sjelfva korpen är
grön för ditt öga.

Men du skådar ned på gården. Der går den stolta
kalkonen, ser på dig och vågar i sin dumhet smäda ditt
majestät. Hvad gör du? Du dömer honom från lifvet, på
det han må få inträda i ett glädtigare lif, såsom en 
behaglig rätt på ditt gröna middagsbord. Så lefver en
Rutoman. -- Men han lefver ännu vidare.

Huru liknar icke ditt bord Jupiters sköld, besatt med
de ädlaste stenar. Glasen stå såsom en paradvakt rundt
omkring. Öfver bordet hänger en rundel af klingande glas,
en bacchanalisk harmonika. Vid hvarj pust utifrån stöta
de till sammans, medan du upphöjer ditt glas och, rörd af
klangen, tömmer det i bottnen.

Men jag hastar till den ljufva skymningsstunden. 
Silfverglasen på himmelens blåmålade rutomannabord äro redan
uppstälde och den eldröda duken med sina guldfransar
hänger från himlabordet ned öfver skogar och fjell. Hvad
är natten på himlen utan stjernor och skymningsstunden
på jorden utan en himmelsk flicka? Föreställ dig de tunga
silfverpåsarne redan uppsläpade i den stora riksbanken,
nattens grafhvalf, sifferkarlarne, molnen, vandrande mellan
dem, och du sjelf försänkt i de ljufvaste, de mest himmelska 
drömmar, omgifven af en eldsluft, såsom en solglans! Jag ser 
dig spatsera med en englaskön flicka i qvällen. Se den vågiga, 
tjusande klädningen, som faller på hennes fot, lik ett vågigt 
moln öfver månens skifva. Se hennes månskensfötter, hennes 
ögons tvenne solar, hennes kinders öster och vester, hennes 
armars tvenne liljestänglar, hennes barms kristallhaf, de 
fagra lockarne, hvilka 
fladdra fint och behagligt som skuggorna kring en sparrissäng, 
det veka lifvet, smidigt som en silfverbäck. Hör sucken, lik 
en blomma för en fjäril eller för månen; se 
pannan lik en vårdagshimmel och de allra gudomligaste
läppar, dem kärleken med en kyss först öppnade, se dem
lika en utsprucken ros, och säg mig, då du ser och förnimmer 
allt detta, om du icke kysser och omfamnar för en hel evighet. 
På sådant sätt är man en Rutoman. 

Nu slutar jag min kommentarie och vänder mig till dagen.

Den sista Augusti nickar nu farväl åt oss. Hans panna
är klar som en riddarerustning. Kråkorna hoppa i rågåkern, 
Pomona har utlastat sin kärra, qvarnarne mala, bränvin
brännes och vi, vi sitta här

<tab>Utan besvär.
<tab>Just se så här
<tab>Med glädtig air
<tab>Vi dricka ett glas.
<tab>Hurra och table rase!
<tab>Allting må gå i kras.
<tab>Lefve rutornas kompani
<tab>Som sugande bi.
<tab>Så länge en blomma är qvar,
<tab>Strunt den, som spar.
<tab>I morgon kan ske redan då
<tab>En eller två
<tab>Af oss
<tab>I dödens kaross
Rulla till grafven från flickor och glas.
<tab>Derför i dag
<tab>Görom med behag
<tab>Table rase
På flickor och brickor, buteljer och glas.

<tab>Vårt lif är en ring,
Och, likasom blodet i kroppen, det lefver af spring.
Men säg mig: om lifvet, som här uppå jord är så kort,
Dock tyckes oss vara förbannade torrt.
Hvad skall man då göra i himmelens ro.
Der man skall i evighets evighet bo? --
Ta sig en klunk, åka kälke i vintergatan, tala om histoner 
och alla spass, som skett här nere, läsa <sp>Tåget öfver
Belt</sp>, dricka enbärsdricka, höra hur recensenterne smäda
hvar andra och huru den Gröna rutan fortfar att lefYa och
florera på jorden. Salutem!
<b>Fantasien.</b>


Det var en sommarmorgon. Än ej oppe
Var fjäriln, sänkt i sömn på lagens blomsterarm.
Halfvaken dagen satt på Febi gyllne karm
Och bar i sina lockar dagens droppe.
I dalen lammen lågo i en ring.
Med töcknet vinden dansade omkring.

På alla blomster glänste regnets perlor
Mot dagens spegel, klädd i morgondimmans drägt.
Fram till en lummig park jag gick ur slummern väckt
Af gökens rop och ljud från markens ärlor.
Kyp, kyp, kyp, kyp, det ljöd från hvarje sten.
Sum, sum, sum, sum, det sang i hvarje gren.

<tab>Än öfver solens ban
<tab>Låg som en röd tulpan
<tab>Hvart moln med sina blan.
<tab>Ku, ku, ku, ku!
<tab>Så hördes göken nu
<tab>Långt in i täta lunden.
<tab>I luften lärkan sang,
<tab>I granen ekorrn sprang
<tab>Och abborrn spratt i sunden.
<tab>Hvart slag som hjertat slog,
<tab>Hvart drag, som lungan tog,
<tab>Min längtan närmre drog
<tab>In uti skogens fästen,
<tab>Der djuren ha sitt bo,
<tab>Ljusalferna sin ro
<tab>Och fogler sina nästen.
Jag spatserade framåt.  Då förnaam jag några i luften
hastigt framsväfvande toner, likasom af englaröster.

<tab>Alla blomstrens klockor på den gröna stig
<tab>Vid musikens klara toner rörde sig.
<tab>Bäcken, hvilken bar på barmen solens bild.
<tab>Spelte som en nystamd luta, ljuf och mild.

I blinken såg jag framför mig en den gudomligaste
skara af tärnor. Alla buro guirlander af gullvifvor, syrener,
liljekonvaljer och förgät-mig-ej. De började att dansa, och
ringen förde mig vid hvarje omsvängning allt längre bort.
Bakom de genomskinliga löfven stod solen lik en skimrande
engel. Musiken fortfor. Allt mera domnade mitt hjerta,
allt mera försvann jorden med sin omgifning från min syn.
Jag vaggades på skyar och for öfver solar och stjernor,
tills jag mötte en himmelsk gestalt midt ibland dessa 
solringar. Han rörde sin harpa. Melodierna trängde sig igenom
hela naturen, och jag tyckte mig sakta bortdö i en salig
förtjusning.

Nu blev allting åter tyst. Solen hade gått ned; dess
purpurslöja brann öfver skogen. Kring ängarnas majstänger
hade fjärilarne upphört att dansa. Tulpanerna i sina röda
bombasinsklädningar, de små förgät-mig-ej i sina blåa 
hemväfda tyg, vindarnes slänggungor, blåklockorna, parterrernas
banérförare, stormhattarne, insveptes i ett eldrödt skimmer.
Luftens damborstar, granarna, rörde sig ej mer. Den 
silfverhvita månen uppglänste på nattens fan. Småningom
vaknade mitt öga ur sina öfrerjordiaka drömmar.

På en högbröstad klippa satte jag mig ned och såg
uppåt himmelen. Den bar en mängd glittrande stjernor i
sin venstra och en purpurröd aftonrodnad i sin högra hand
Ur fjerran hörde jag denna sång:

<tab>Fantasus högst ibland gudar förtjusar.
<tab>Himmelens fält han med stjernor besår,
<tab>Jorden med blommor och majdagg och vår
<tab>Och uti allt, hvad som rör sig, han brusar.
<tab>Lif och behag rinna upp i hans spår.

<tab>Öfver och under dig glimmar hans lyra,
<tab>Här ibland molnen på solgudens ö,
<tab>Der ibland stjernornas glittrande snö,
<tab>Här uti drufvornas sprittande syra,
<tab>Der på den stormande hafsgudens sjö.

<tab>Kallt, likt den grubblande månen i natten,
<tab>Mäter förnuftet betänksamt sitt lopp.
<tab>Tungt ibland skyar det hvälfver sin kropp,
<tab>Qvar hvilar mörkret på land och på vatten.
<tab>Fantasus vaknar och dagen går opp.

<tab>Minnet han vinkar, de flyktade åren,
<tab>Då du din trollverld af drömmarne fick,
<tab>Skådade under och lif, hvar du gick,
<tab>Broderligt hjerta hos blommande våren,
<tab>Systerlig huldhet i stjernornas blick.

<tab>Förd af det ljungande solspannets fålar,
<tab>Väcker han dagen till strålande lopp,
<tab>Ögat att blicka mot himmelen opp,
<tab>Der uppå molnen han sitter och målar
<tab>Englarne: <sp>kärlek</sp> och <sp>trohet</sp> och <sp>hopp</sp>.

<tab>Skuggar han taflan, det mörka och ljusa
<tab>Vexla i allt på den stjernströdda sömn.
<tab>Lifvet är glädjens, är sorgernas dröm.
<tab>Än att förföra och än att förtjusa
<tab>Steg han ur tidernas brusande ström.

<tab>Liten i daggen, omätlig i solen,
<tab>Skiftrik i regnbågens glittrande sken,
<tab>Blixtrande uti den lysande sten,
<tab>Ros uti söder, i blomma vid polen,
<tab>Är han den samme, mångfaldig och en.
Dagens sista flik var redan indragen genom vesterns
port. Natten stod med sin lykta i hand. I roffoglarne,
molnen, jagade efter stjernor. Läderlapparne flaxade utåt
fälten. Då öfverdrogs mitt hjerta af en isköld. 
Himlahvalfvet förekom mig såsom ett grafkor, jorden lik en
mullhög. Men i det samma ljöd en ton genom natten och
hängde sig in i mitt hjerta. Molnen brusto sönder och
försvunno. Den himmelske Zacheus, månen, stod åter i
sitt mullbärsträd och stack sitt spjut i alla böljor. Ur
skyarnes falaska upplågade stjernorna. Tonerna fortforo
i vexlande melodier, och jag invaggades å nyo i den
ljufvaste fantasi, till dess sömnen kysste mina ögonlock
och jag inslumrade.
	
Snart kallade mig morgondagen åter in i sin verklighet. 
Stjertfjädrarne på den stora fogeln Fenix uppglimmade i 
östern. Tidens ena hjul, månen, rullade ner utför
himmelens blåa berg. Träden hade på nytt uthängt sina
blomsterskyltar. På fogelns och biets väg tindrade fallande
daggjuveler. Ängarne öppnade sina krambodar, dit fjärilarne 
glädtigt hastade. Skogens hästjägare, ekorrarne, hade
åter satt sig upp på de guppande grenarne. Allt klingade
och ljöd. Då hörde jag nära bredvid mig några menniskoröster, 
hvilka, under knot öfver de många qvittrande ljuden,
npphofvo sig, som följer: »Hvartill allt detta ohemula skrik?
Denna barbariska rotvälska i luftrymden? Detta gökande,
trastande och papegojiserande från alla håll? Detta naturens
beständiga nysande och prosit? Tror hon sig väl dermed
hafva uträttat något stort? Och hvartill gagnar det? Blåser
väl det allra minsta förstånd in i hjernan vid allt detta
trummetande från skogstopparne? Månne icke gräset och
säden växa lika högt utan pukslag och skallmejor?
Sitta icke grönsiskorna der uppe och utösa bigotterier på
ett språk, som ingen menniska förstår? Jag vill fråga:
hvad gör väl den tiotiodrillilliliserande trasten, den 
kukukukukuiserande göken? Fins här ingen polisförordning från
adertonhundrade-talet, som förbjuder dylika Marseille-marscher? 
Fins ingen stilens tukt och reda, sedan de vittra 
akademiens inrättades? Jag skulle ni vilja veta, hvad
lärkan har att göra! Likasom inte våren ändå, henne förutan, 
skulle kunna afleverera sina skeppund och lispund af
gräs och njurtalj, fårbogar och grönkål! Jag frågar på 
samvete, om vi icke kunde vara af med alla dessa skrikhalsar,
då jag undantar de ätbara! Och huru slösade är ej naturen 
häruti, liksom i mycket annat! Exempli gratia, hvartill
så många stjernor på himmelen? Mera gräs och mindre
blomster, flere löfträd och färre barrträd, litet mera varm
sol om vintern och en kallare om sommaren, det vore min
casus. Hvartill alla myrar och träsk? Än backarne då?
Liksom man ej skulle kunna gå sig till lungsot dem förutan! 
Hvad skall man med så mycket vargar, bobbor och
flädermöss? Dessutom ha vi fått allt för mycket vatten.
Upptager icke den gagnlösa massan tre fjerdedelar af jorden,
hvilka på vida nyttigare sätt kunde användas? Vore det
så beskaftadt, att man kunde så råg och hvete på insjöar
och haf, så uppfylde vattnet sin bestämmelse. Hvarföre
har man icke här kunnat, likaom i <sp>Utile Dulci</sp>, förena
nöjet med nyttan? Hvad skada göra icke hökar och örnar?
Duger väl någon af dem att lägga i soppa eller surkål?
Men naturen är en qvinna. Öfver allt upphänger hon sina
fogelburar. Sitter icke der nu åter en trast och anfäktar
sig med halsen, för att häfva ur sig några Mozartska 
kompositioner? En hagelsvärm skulle smaka honom bra på
morgonqvisten.»

Samtalet tystnade. Jag gick neder mot sjöstranden.
Hela det blåa fältet låg som en af solens stryklod planerad
klädning framför mig. En grönskande garnering af lönnblad 
hängde nedomkring, och öfver bröstet sväfvade en
lätt molnslöja af purpur. Men midt på bröstet skimrade
solens porträtt och gungade af och an. Då uppstack ett
englahufvud ur djupet, och klädningen fick ett anlete.
Huru himmelskt det log emot mig! Det rörde sig och
nickade. »Fredrik!» hviskade dess läppar. Jag vände mig
om, och på en höjd stod min flicka bakom mig. I ögonblicket 
låg hon, med ungdomens morgondagg på kinden,
vid mitt bröst, och jag kände det högsta af alla jordiska
fantasier, att bära en himmel öfver mig, ega en vid min
fot och den ljufvaste af dem alla vid mitt hjerta, kärlekens
rena, menlösa himmel.
<b>Tal öfver Barbara,

hållne i P. B.</b>

N:o 1

Näppeligen har någon tid varit så utan allt bacchanaliskt
fluidum och menniskoslägtet till den grad anfäktadt af vatten,
som vid den stora Noachitiska öfversvämningen. Huru
vida detta vattuflöde härrört från någon på hvaifvet 
uppkommen spricka eller från något annat otätt, må de lärde
afgöra. Aldrig har emellertid öfver något ämne så mycket,
på vers och prosa, i skaldestycken med och utan musik
blifvit ordadt, som efter denna tilldragelse, likasom ingen
vunnit den ryktbarhet, som fader Noach, den ende som i
40 dagar och 40 nätter tumlade plakat lefvande omkring
på jordklotet, hvarföre han också i yrseln styrde rakt på
Ararat.

Källorna till hans ryktbarhet kunna dock vara, flerfaldiga, 
såsom till exempel:
	
1:o. Emedan han kan anses som vårt slägtes andre stamfader;

2:o. Emedan han betraktas såsom den andre Bacchus, hvilken, 
i det han planterade drufvan, förhindrade jorden
att än en gång af desperation gå och kasta sig i sjön;

3:o. Emedan han var den förste, som före Cook kringseglade 
jorden, samt 

4:o. Och förnämligast, emedan han egde en under
ögonen högst däjelig fosterdotter, vid namn <sp>Barbara.</sp>

Om henne skrifter <sp>Sanchoniaton</sp> i sin boks 3,583:e
tanke (på den tiden funnos ej några kapitel-afdelningar,
som nu, der orden gå förut och tankarne komma ett par

immar efter) följande: »Noach to solma Barbara,» det är:
»Noach egde en fosterdotter Barbara, som höll näring på
amiralskeppet Par Bricole.» En persisk historiarum 
professor säger uttryckligen: »Elkadni parbricolim,» det är:
»Hon kan anses såsom Parbricollisternas moder och amma.»

Sedan nu fader Noach inledt alla kor, oxar, får, svin
och ridhästar i sina tillbörligt stall, fosterdottern inschasat
hönsen, gumman Noach med småkrypen, dem hon åtagit
sig herbergera, nedgått i kajutan, en vinterliggare af äkta
Portugis blifvit fastsurrad vid stormasten, 50 fat dubbelt
öl placerade i smutten venster om fårahuset, alla större och
mindre flaskor samt kantiner efter nummer och kanntal
lagda i bästa ordning, den stora Europas, Asias, Afrikas,
Amerikas och Australias flagg hissad och allt insvept i
dimma och regn, lät Noach utdela följande

»<sc>General-orders</sc>».

»Från och med denna dag, och så länge denna högst
duskiga väderlek fortfar, eger manskapet på och under
däck att dagligen erhålla, utom den ordinarie, äfven en extra
kronhuggare ur det allmänna kronobränneri-magasinet.»

Genast förspordes den förträffligaste verka af detta
påbud. Alla sjukrapporter uteblefvo. Helsan blomstrade
på allas kinder. Under tiden vaggade amiralakeppet på
den vida oceanen, 200 alnar öfver alla påfvemössor, 
konungaspiror, Peterskyrkor och durchskinande 
Öfver-kommendörer.

Följande fragment ur fader Noacha dagbok upplyser
ännu närmare denna vidt frejdade seglats.

»<sp>Tisdags morgonen kl 8.</sp> Bara regn och snöglopp.
Kompassen ville jemt visa på flaskfodret. Också kände jag
mig verkligen något illamående, hvarföre jag, medan min
kära hälft rensade fisk i papegojan, tog mig på förhand en
snaps.»
	
»<sp>Onsdags förmiddagen kl. 11</sp> började jag känna
takdropp. Detta påminde mig om den gamla regeln: ondt


skall med ondt fördrifras; hvadan jag åter tog mig en
kallqvistare.»

»<sp>Samma dag kl. 12.</sp> Fortfar denn ohemula väderlek
tills i morgon, låter jag upptimra ett enkom flaskfoder vid
sängbrädet.»

»<sp>Onsdags eftermiddagen kl. 3. Hvad tyckes?</sp> Nyss
inkom Barbara och berättade, att hon sett månen nedregna
i vattnet.»
	
»<sp>Samma dag kl. 5</sp> ropades från fören, att vi seglat
fast på månen. Allmän villervalla. Rom utdelades, och vi
kommo åter loss.»

»<sp>Torsdags morgonen</sp> firade jag med Mutter vårt
tjugonde guldbröllop. På aftonen var bal och soupé, jag
tog mig en butelj Alicante, låt naturen verka, gick tiil sängs
och insomnade från allt sammans.»

»<sp>Fredags middage</sp> upptäcktes en bläckfisk, som
likväl vid närmare passade befans vara en förlist 
dagbladsskrifvare från Stockholmsskären. Akterspegeln var af
knölpåkar utslagen och tacklaget alldeles redlöst. En stund
derefter varseblefs en hvalfisk. Detta gaf oss anledning att
taga en sup på fisken; och, som en sådan grobian aldrig
reser till hafs utan en full matsäck af millioner småfisk,
togo vi oss ofvanpå dessa också en perla.»

»<sp>Lördags morgonen</sp> inrapporterades, att ett allmänt
uppror utbrustit under däck. En varg hade slitit sig lös,
börjat ropa på konstitution, i kompani med några andra
arga skalkar sönderslagit fönstren i köttmagasinerna, ihjelklöst 
en oxe, stält den på ända och derpå inristat: <i>Här
står konstitutionsstenen</i>, varit otidig mot skafferskan och
velat upprusa på däck för att mörda kapten och besättning.
Till all lycka blef sammangaddningen i tid upptäckt och
vargen upphängd i stormasten.»

»Till förekommande af dylika framtida revolter lät jag
slå hornen af alla bufflarne, afklippa alla näbbar och klor
på roffoglarne samt utbryta alla vargtänder.»

Efter en långvarig lovering boxerade sig ändtligen fader	
Noach fram till Ararat och utbredde der i det gröna sin

lilla frukost. Gumman Noach öppnade fönstret och jagade
ut alla flugorna. Himmelen började klarna. Med en liten
röd, gnistrande peruk uppträdde solen i fästets 
parlamentssal. Genast skyndade allt, hvad lif och anda egde,
att springa öfver däck. Ormen och daggmasken krälade,
bocken flöjde och lammet hoppade. Med flaskan i hand
stod Noach så säll och jemte honom hans trefliga gumma
i karmosinröd kofta. Glada drucko de Par-Bricoleriets skål
och slogo pokalen i kras mot Araraf, så att bitarne flögo i
pannan på månen, der de ännu sitta qvar och skina. Stor
var dagen, högtidlig var festen. Med lutan i hand stod
Barbara högst på spetsen och sjöng:

<poem>
Ändtligt är storbyken slutad. Naturen,
Tvättad och nystärkt, ur hafvet står opp,
Visar sin blommiga, gröna salopp,
Solhattens prakt, af sefirerna buren.
Allt splitter nytt ifrån tå och till topp.


Dammet är borta, som fötterna höljde,
Solbrända händerna hvita som snö,
Barmen en glänsande, svanbetäckt sjö.
Länge den hulda i badet sig sköljde.
Nu är hon täck som en femton års mö.


Ej mera menniskan vatten skall dricka;
Kommen är drufvornas härliga tid,
Kommen med bägarens gyllene frid.
Ej mer af vatten skall jordklotet hicka,
Men utaf drufvor, som digna dervid.


Böljan som svartalf skall bo under jorden,
Rankan bli ljusalf i luftverldens slott,
Källan ej ha hvarken skum eller spott.
Glädjen, ljuslockig, från södern till norden
Sträcka skall vingen på punschbålar blott.
</poem>
<poem>
Stiftom till minne häraf, mine bröder,
Stiftom en orden, ett gladt kotteri,
Som förstår konsten att friskt hälla i
Och som i lifvet på rankor sig stöder,
Stiftom, med ett ord, ett Bricolleri.

Och genom det måtte drufvan planteras,
Växa, florera all jorden omkring,
Högst uppå Andiska åsarnes ring,
Och sjelfva afgrunden undermineras,
Springa i kras under glasenas kling!

Barndomens vagga och gubbålderns krycka,
Plöjarens plogbill och krigarens svärd,
Höghetens kröningsfest, dödsfångens färd
Rankornas blad med sin fägring må smycka,
Hölja i doftande drufvor vår verld.

Brinner det sedan, en glögg blir allt samman.
Soln, en citron, med sitt gyllene bloss
Ryckes från lysande stjernfästet loss.
Bröder, pokalerna fyllom med gamnman!
Skål för hvar drufva, som blöder för oss!

*
</poem>
N:o 2.


Nu, sedan herr Kuhn med sitt ridande och beridna sällskap
aftroppat genom bakporten af den Blå, snabblöparen Filip
blifvit som skidlöpande postförare anstäld i Nordkap, 
kungsormen aflevererat sin årsskatt af skinn till klarande af
grossörsfruarnas eftermiddagskaffe, herr Sammes gyllene
kulregn blifvit af de glödande hagelskurarne vid Navarino
trängdt i skuggan, ingen pilgrimskrage mera ger ämne för
Konst- och Nyhets-Magasinet till teckningar efter naturen, --
torde tiden vara inne att framkomma med några ord om
<sp>Barbara</sp>, alla Bricollisters moder och syster, faster och
kusin, denna ordens grossmamma, beskyddarinna och upphof. 
Äfven hon var ej utan sina små talenter. Äfven hon
har under en lefnad af ljuft tillbragta år skördat sin 
samtids bifall och beundran.

I den nyaste upplagan af det tyska <sp>Conversations-
Lexikon</sp>, tryckt hos <sp>Brockhaus</sp> i Leipzig, finnes under
Lit. B, strax inunder det danska konsistorial-rådet <sp>Balle</sp>,
en intressant artikel med öfverskrift: <sp>Barbara</sp>. Sedan på
ett lekande sätt hennes lefnadsomständigheter derstädes
blifvit omrörda, såsom till exempel, att hon var född i
vattugången af Dianas stod nära Ceuta och dotter till då
varande dejen i Algier, Abudnekir, oeh hans deja, Stina
Broström; vidare, att hon vid mognare år blifvet gift med
en hof-apotekare från Konstantinopel, med hvilken hon i
första giftet hade en son, som blef kallad <sp>Rhabarber</sp>,
men hvilken sedermera dog af utsot såsom handelsexpedit
eller general-konsul i Smyrna; sedan dessa och flera hennes
lefvnadsförhållanden derstädes blifvit relaterade, förmäles, huru
hon med sina ogemena talenter satte hela Europa hardt
nära under ett haf af förtjusningstårar. Till bestyrkande
häraf lemna vi följande utdrag ur det förut citerade 
Conversations-Lelikon, så lydande:
»Få konster, med undantag af kokkonsten och punscheologien, 
förmå till den grad bemägtiga sig menniskohjertat,
som musik och sång. Med sin lyra kom Orfeus berg och
skogar att dansa, ehuru, mycket det kostade på dem. Med
samma instrument drog han hem till bränsle både tall och
gran, hvarföre han ock slutligen, som bekant är, blef för
olofligt skogshygge jemmerligen straffad. Genom en säckpipa 
lockades Eurydice upp från underjorden. Genom basunastötar 
föllo Jerikos murar. Genom spanska fiolen botade
man fordom, i brist på de välsignade spanska flugorna, så
ryggvärk, som gikt, och ännu i dag botas med lutans toner
tarantelus bett. Hos Homerus har Juno en basröst, så stark
som tiotusen brandvakter med skramlor och allt. I Norden
spelar fader Brage på sitt hackbräde, och i finska myterna
slår Wäinäinöinen med sådan kraft på sin kantele af fiskben,
att tårar, stora som hjerpägg, tumla utför kinderna. Äfven
vår mutter har i detta afseende icke varit lottlös. Både
såsom sångerska och idkerska af musik har hon lemnat ett
aktadt minne efter sig. I Bender blåste hon en gång för
Carl XII fanfar på trumpet med en sådan uthållighet, att
den store konungen i hela 40 veckor låg på sin soffa och
idkeligen ropade: <i>Bravo, bravissimo, da capo, da capo!</i> För
kejsarinnan <sp>Katarina</sp> drog hon med sådan virtuositet sin
basfiol, att hon af hennes hand fick som skänk emottaga
ett basfiolsfodral af garfvadt ryssläder, vägande 160 pud.
Vid den namnkunniga nationalförsamlingen i Frankrike
trakterade hon klappträd och grytringar till den grad, att
de församlade fiskblöterskorna till minne häraf läto uppresa
den stora klappbryggan som går öfver Rhenströmmen, hvarest
Napoleon sedan lät klappa den österrikiska arméens linnebyxor. 
I det Kinesiska porcelinstornet har hon gifvit en
dubbel koncert på tallrikar, och för Reis-Effendi i Konstantinopel 
slog hon på pukor vid Sju-Tornens invigning. Lika
ryktbar var äfven hennes sång. Den gick 15 grader öfver
alla kända skalor och förlorade sina sista drillar i 
sjustjernorna. Hon spräckte en gång dômen i S:t Peters kyrka
och kom sjelfva Vatikanen att darra vid ett soloparti ur
salig Fredmans requiem utanför krogen Kryp-in. Hon gjorde
foglarne i skogen stumma, och på ett helt år hade boskapen 
i Schweiz förlorat allt målföre. För att mildra sin
skarpa röst sjöng hon stundom genom pipen af klarpannan
eller genom den af oss till minne efter henne brukade
Parbricols-tratten.

Lika utmärkt, som hon var i sång och instrumenters
handterande, var hon äfven i dans. Hon dansade en gång
i kull den store <sp>Alexander</sp> på en bal i Babylon, 
hvaröfver den tappre kungen blef så förbittrad, att han indrog
hennes årspension i enke- och pupill-kassan, samt lät genast 
kasta henne ut i Stilla Oceanen, der hon slutligen räddade 
sig på en stor Kullasill, hvilken för det närvarande
förvaras i spiritus vini på Sista Styfvern och visas emellan
kl. 9 och 11 alla förmiddagar. Utan att förplumpa sig eller
väcka förargelse, tog hon, i en pantomim-ballet, som gafs
för pauvres honteux i Tuillerierna, ett språng tvärs öfver
alla kulisserna på Théâtre Français; ja, hon var så lätt, att
hon utan, bemödande kunde kyssa tio gånger spetsen af sin
häl, medan en annan söp ur ett glas marasquin. Hon dansade 
en gång på blomsterrabatterna i Potsdam för Fredrik
den Store, med sådan grace, att efter slutad dans morgondaggen 
ännu låg orörd qvar i alla rosenkalkarne.

Men äfven i måleri var hon ej okunnig. Hon åtnöjde
sig icke blott med några enskilda partier; nej, hon aftog
hela städer och landskap. Vårt här varande landtmäterikontor
har först att tacka henne för refningen af landet, hvilket
hon mätte med sin egen rygg, då på den tiden inga alns- eller 
famnmått voro bekanta. Från Alperna har hon afkonterfejat 
hela Italien med sin karnaval, sitt Vesuvius och den der 
ofvanpå liggande påfvemössan.

Sådana öfverlägsna talenter kunde ej heller undgå att
blifva bemärkta och belönade. I München, vid Rhenfloden,
erhöll hon af der varande strömrensnings-komitéen 20,000
kaggar anjovis samt 1,000 buteljer Rhenskt, oberäknadt
allt det gamla Franska, hon förde med sig från Paris till
serafimer-lasarettet i Stockolm, till der varande sjukas 
vederqvickelse. I England begåfvades hon med den sidenhimmel,
hvarunder Elisabets medalj blifvit stucken och graverad. I
Madrid undfägnades hon af Trappisten med insyltade spanska
rör och apelsiner, och i Pommern med en enkom af en
elefants våmb gjord metvurst. Vid den frukost, hon bevistade 
hos den romerska storätaren och kejsaren Heliogabalus, der 
matsedeln räckte från Capitolium till Forum Appii,
och der man dinerade i fulla tio dar, blef hon så väl plägad,
att hon sof i fulla tre månader, ända till dess pomeranserne 
börjat mogna, då hon vid uppvaknandet tog sig ett
halfqvarter oförfalskad erkebischoff, hvarefter hon sjöng den
namnkunniga bravurarian <sp>Brutti de Tutti farneso</sp> ur
operan <sp>Tancred</sp>, för hvilken sång hon af påfven Sixtus
erhöll ett aflatsbref på tre år, samt tillåtelse att, i afseende
på förekommande omständigheter, ta på krita på det fjerde.

Sådana voro de talénter, som prydde och utmärkte henne,
medan hon lefde, samt öfverlemnade hennes minne åt en
beundrande efterverld. Med sådana dygder utrustad, stiftade
hon den hedervärda och glada Par-Bricole-orden, der sång
och musik, dans och andra fria konster njuta sin tillbörliga
hyllning och beundran.

Det återstår nu blott att på denna högtid tillönska
eder, samtlige bröder, all gamman, trefnad och förkofran.
Vänskapen vare det band, som oss förenar; ett måttligt
njutande af drufvan den kraft, som stärker och upplifvar
våra arbeten; en fager tärnas upprigtiga och trofasta 
tillgifvenhet den magt, som förskönar lifvet, äfven då, när
dess luta är förstämd, dess tafla förmörkad och dansen ej
längre går mellan leende ängar och blomsterbeprydda nejder.
En treflig hydda med sin majsol till ur på väggen, en mjuk
divan till middagslur på maten, en god sup utan blandning
af sprit från Mälaren eller Saltsjön, en dosa med amirals-,
blandadt med riks-justerings-snus, en pipa som en flöjt,
stoppad med Gula Bandet och Lustigkulla, en likör utan
tillsats af Herr Danfelts potatis-konjak, två röda läppar att
kyssa och två blå ögon att se sig uti, en snöhvit barm att
kryssa på, hufvudsallat i en liten trädgårdstäppa och 
sillsallat i västfickan, en skön eldbrasa på spiseln, när det är
kallt, och en eldbrasa af punsch att värma bröst och mage
vid, när det snögloppar eller regnet bombarderar fönsterrutorna, 
en otapplig portnyckel och några goda vänner på
kött och kål... se der, hvad vi inbördes önska hvar andra!
Se der en idyllisk tafla för ett lif, som ej sträfvar högre
än tallens toppar, men ej heller kryper som masken under
dess rötter; se der bilden af en Bricolist, som är nöjd och
glad, treflig och lätt, rödblommig och välmående, älskar
sång och musik, utan att, som de sträfhårige Kalmuckerna,
liknöjdt skrubba sig mot det träd, der nattens näktergal
sitter i toppen och förtjusar nejden.


Barbara, Barbara! klara din vört,
Skänk den i blixtrande, skära kristaller!
Fukta med safterna lefnadens ört,
Att den i skönaste blomstänglar faller,
Vaggar och glindrar och tindrar och ler
<tab>Och doft från sig ger!


Barndomens piccolo-flöjt ljude skönt,
Ungdomens valdthorn i hurtiga toner.
Mandomens basfiol vare bekrönt
Med små guirlander från kärlekens zoner.
Gubbålderns altfiol fröjde vårt bröst
<tab>I lefnadens höst.

Och när då strängarne springa, kling, klang!
Tonerna dö på den jordiska stranden,
Barbara! kom bland gudinnornas rang,
Kom då och lossa de fängslade banden;
Gif då min ande ett glas eller två,
<tab>Och raskt skall det gå!

Primo en styrkdryck i månen, jag ber,
Dito en punschbål i glimmande solen!
Då utan bäfvan till vägs jag mig ger
Och som magneten mig vänder mot polen.
Barbara! du blir min dragande pol
<tab>Och måne och sol.

Bröder, förene oss vänskapens hand!
Glasen bli knutarne. -- Vänskapens ära
Spride sin glans öfver vatten och land.
Må vi dess kransar i rankorna skära.
Lagern är skräp, om ej drufvornas bad
<tab>Fuktar dess blad.


Helsa och krafter och mage och mund,
Blommande kinder och fulla pokaler,
Snöhvita fötter i rosenelund,
Trofasta hjertan och inga rivaler
Blifve vår lott intill dödens minut! --
<tab>Nu är det slut.

--



N:o 3.


Ofta har den frågan blifvit väckt, hur det kommer till, att
alla skjutsbönder på <sp>Barkarby</sp> äro blåstrimmiga om sina
näsor och ryggar, hvarföre det så sällan händer, att någon
hållkarl derstädes dör en naturlig död, och slutligen, hvad
orsaken månde vara, att de flesta barn, hvilka i och 
omkring denna trakt födas, gemenligen äro försedda med en
besynnerlig utväxt nedom näsan, nemligen med en pip,
hvilken innan kort utbildar sig till en fullkomlig 
parbricolstratt. Detta gaf fordomdags några lustiga bröder anledning
företaga en utflygt till detta ställe, och, som denna händelse 
på sätt och vis sammanhänger med vår lystra och
namnkunniga orden, har jag trott det ej sakna allt interesse
att något närmare beskrifva denna lustresa.

Dagen före den fjerde December begåfvo sig våra
muntra turar å stad. Ankomne till gästgifvaregården, stälde
de genast sina medhafde instrument i ordning. I en förkrossad 
säng låg sjelfva hållkarlen eller, som han der kallades, 
stormästaren och sof. Öfver pannan höjde sig en
majestätisk tupé af ontredliga bondluggar, och i groparne
af de insjunkna ögonparen hvilade ännu fjolårsdammet af
en hel landsväg qvar. Genast försökte man med några
elektriska knuffar att få honom vaken; men fåfängt. Man
tillgrep då magnetismen, luftpumpen och väderbössan; men
med lika slät framgång. Ändtligen lyckades det genom ett
stop finkels hällande in i den öppna mungipan att se honom 
vederfådd. Som snarast upplyftes han på ett bord,
hvarunder man för säkerhetens skuld satte ett par durabla
timmerstockar. Hvad våra bröder med sina naturliga ögon
ej förmådde upptäcka, blef nu för dem klart genom de beväpnade.

Mannen förekom dem ungefär så lång som Regeringsgatan, 
brösthvalfvet så stort som Gustaf Adolfs torg och
hufvudet som det forna Brunkebergs med sin klappersten.
Omkring det så kallade hårskälet eller hårfästet såg man 
åtskilliga hyrkuskvagnar och åkareschäsar ömsom köra, ömsom
hålla stilla. Från näsan ljöd ett oupphörligt hvinande 
liksom af blåsinstrument, hvaribland man med någorlunda 
redighet kunde urskilja säckpipan och basongen. Ögonen 
presenterade tvenne stillastående cisterner, och de öfver käkarne
upphängda kinderna liknade ett par oberedda garfvarehudar.
Märkvärdigast var dock munnen. Den utgjorde en fullkomlig
pip; men af ett så vidlöftigt omfång, att en bryggare med
häst, kärra och alla sina ölfastager beqvämt kunde köra in
och ut. Att nu beskrifva de öfriga kroppsledamöterna blefve
allt för tröttande. Nog af, man fann genom de anstälda 
rönen till alla delar bekräftadt, hvad ryktet derom redan 
utbasunat och förkunnat.

För att emellertid komma till en fullständig förvissan i
denna sak, förnyades samma experiment med några på reserv
varande skjutsbönder. En bonde, hvilken lades under 
mikroskopet, såg ut som en förstörd gästgifvaregård med sina 
förmurknade kroppåsar och utkörda ök. Alla voro de försedde
med det omförmälda märket, nemligen pipen eller parbricols-tratten.

Sedan resultaten sålunda voro gifna, återstod att efterforska, 
hvarifrån detta fenomen, så eget i sitt slag, ledde sitt
upphof. Tydligt var, att allt detta ej kunde innebära en
blott och bar tillfällighet eller ensamt härröra från klimatet,
hvilket visserligen i och omkring Barkaby, i afseende på
den myckna sättning af qväfgas, frambringar flere 
märkvärdiga naturfenomen, såsom norrsken, kornblixt och 
stjernskott. Snarare tycktes denna företeelse ega sitt ursprung
från något af förfäderne ärfdt lyte, som i födseln blifvit
fortplantadt på efterkommande. Detta gaf våra bröder anledning 
efterfråga, hvariftån Barkabyboarne ledde sin härkomst,
samt om och huru vida några gamla handlingar, såsom 
direktörsfullmagter, köpekontrakter, gåfvo- och skiljebref, 
förbudssedlar, dagböcker, reverser och bysättningsutslag 
funnes, hvilka i saken kunde lemna något ljus. Man hänvisade 
dem till en gammal förmöglad och med dvärgsnät öfverdragen 
potatislår, der vid skenet af en bondes eldröda hår man till 
sin förvåning upptäckte ett pargaments-manuskript, hvilket 
enligt en uråldrig tradition föregafs vara huden efter någon 
sedan Sverkerska och Erikska tiden ihjelslagen stormästare. 
Pergamentsrullen lades genast i ett stop uppvärmdt spisöl 
för att uppmjukas; men fåfängt. Man tillgrep då den på väggen 
hängande stormästarespiran, hvarefter ryggen på pergamentet
efter några kraftiga slängar gaf med sig och raknade.

Det ungefärliga innehållet af besagde dokument var
följande:
	
Norden har allra först blifvit befolkad af Par-Bricolister.
De kallades först <sp>Barbri</sp> och erhöllo detta namn efter deras
stammoder Barbara, hvarföre också alla nordiska folkslag af
de Romare kallades barbarer, det vill säga afkomlingar af
Barbara. Sjelfva Barkarby hade fordom kallats Barbarby,
det vill säga en by för barbarer eller Barbaras barn. Hvad
man med tillförlitlighet kände var, att sjefva Kristian Tyrann
varit Par-Bricolist; emedan han på mångfaldiga ställen i <sp>Gustaf
Wasa</sp> kallas barbar. Hela slägtet hade varit utmärkt genom
det ofta nämnde fenomenet af röda näsor och blåstrimmiga
ryggar. De bildade ett eget samhälle under ett slags demokratisk 
författning och med en så kallad öfverbarbar till stormästare. 
Ungefär tvåtusen år hade de låtit styra sig af
sådane; men af hvilka nästan alla på våldsamt sätt ljutit
döden. Huru och igenom hvilka revolutioner denna stat
sedermera blifvit sprängd, var ej uppdagat. Men en del
skall hafva afflyttat till Agnefit och der nerslagit sina bopålar.
Här hade de fortsatt sina offer, plägseder och ceremonier.
årligen firat sin stammoders, Barbaras, dag och ibland sig
upptagit alla, som utmärkt sig med blå och röda näsor. De
stormästare, hvilka ej på ofvanskrifne sätt aflidit, hade af
ortens landshöfdingar i påkolja låtit inbalsamera sig eller
sjelfva inlagt sig i spiritus vini."

Detta var i korthet sagdt hvad pergamentsrullen innehöll. 
Emellertid finnen I häraf; mine bröder, att Bricoleriet
icke allenast är vida utspridt och det mer än alla andra
ordnar, men, som det synes, jemväl har att räkna Barkarby
för sitt, om ej första, dock förnämsta stamhåll och upphof.

Mina känslor öfverväldiga härvid mitt inre. Mina ögon
fyllas af de ymnigaste glädjetårar. Efter genomlöpandet af
så många sekler stå vi nu till dem och de till oss som tvenne
länge åtskilda vänner, hvilka, kastade åt hvar sitt håll på
den öppna hafsrymden, efter uthärdande af många svåra
stormar oförmodadt inlöpa i en och samma hamn. Seglen
sänkas, landgången utsättes, marken bestiges och det första
dyrbara, hvilket man omfamnnar och kysser, näst den jord,
man beträder, är den förlorade, men lyckligt återfunna vännen. 
Visserligen hafva många solhvarf sedan dess tilländalupit, 
mången möda under tiden plöjt djupa fåror i de 
fordom blomstrande kinderna; men samma hjertelag, samma
förtroliga vänskap, dem ej haf, ej fjellar förmå åtskilja,
binda de älskande ännn lika trofast till samman.

Varen då af oss helsade, ädle Barkarbyboar, redlige barbarer, 
trofaste fränder! Framflyte eder lefnad lika lugnt, som
vattnet i edra åar! Rase mot edra bröst inga andra stormar
än de, hvilka blåsa på edra backar, och störe intet annat
ljud edra tupplurar än sqvalandet från edra takrännor! 
Förkofre sig eder orden till tusen sinom tusen! Ja,

Hell er, som rullen på tvåhjula vagnar,
Barkarbyboar, på stigar och vägar!
Äfven vår fest är en högtid för er.
Åren, hvad äro de? Flygande agnar.
Hur man sig smörjer och hur man sig plägar,
Faller man slutligt från skjutskärran ner.
Innan det sker, låt oss fatta i vingen
Flyende nöjet, att ingen, ja ingen
Saknar, hvad hjertat kärvänligen ber.

Och du, vår älskade mutter der oppe,
Som på de månskensbestrålade skyar
Vinkar åt barnen här nere på jord!
Din är vår skål till sin yttersta droppe,
Din, hvarje gång denna fest sig förnyar,
Din, när vår fröjdesång klingar i Nord.
Svartmantlad sorg, hvilken kyler och bränner,
Ej i ditt sköte den lycklige känner.
Allt andas trefnad och lust i din famn.
Likasom lam vid en flödande källa
Kring dina bålar vi muntert oss ställa,
Dricka och klinga och sjunga ditt namn.
<b>De sista Septemberdagarne.</b>

Likasom under en första Maj samlingen i det gröna mot
solnedgången allt mer förminskas, de grannaste partierna 
försvinna först, de mindre ståtliga dernäst och ändtligen 
sjelfva populacen; på samma sätt förhåller det sig äfven, när 
sommarens sköna högtid stundar till sitt slut och den kulnare
hösten tager sin begynnelse. Voro, om vi så må yttra oss,
på sjelfva högtidens förmiddag, sipporna och gullvifvorna de
egentligen tongifvande, så förlorade de dock snart sin 
betydenhet i den på festens eftermiddag uppskjutande massan
af mångfärgade blomster, till dess äfven de undanträngdes
och allt återgick till sin forna narkotiska dödssömn.

De skönaste rosor, som för trenne månader sedan betäckte 
alla ängar, kullar och berg, äro icke mer. Väl möter oss 
ännu under promenaderna ett och annat blomster;
som prunkat såsom en öfverlefva på sommarens assiette;
men äfven de flesta af dessa hafva redan upphört att helsa
våra blickar. Ja, sjelfva de sena ringblommorna hafva slutat
sina ringränningar, och solrosorna till större delen förlorat
sina kejserliga strålkronor.

Men äfven i andra afseenden skönja vi förlusterna. Den
poetiska åldern af lärkornas drillar, gökarnes rop och 
hämplingarnes qvitter har upphört; för att lemna rum åt 
kråkornas och korparnes skorrande läten. Morgnarne börja 
gå i en nattmössa af töcken, och aftonens pustar äro icke mer
lifvets utan dödens. Väl målar ännu solen sitt guld på 
qvällens skyar; men dess mattade stråle förmår ej återskänka
det forna behaget åt de gulnade lundarne, hvilka, lika våra
gamla, multnande stater, börja fälla sina hjertblad, kronor
och grenar, till dess stammarne stå kala och frosten eller
höstmasken derpå ritar sina fläckiga grafskrifter.

Med en sorglig känsla tager man alltid afsked af det
vackra och ljufva, äfven om det kommande bådar någon 
ersättning. Alla dessa sommarens rosor hafva vi visserligen
ännu qvar, men i höskullarnes heibarier; alla dessa röda
och gyllene klot på fruktträden ega vi ännu i behåll, men
på våra desserttallrikar och i våra frukttunnor. Vi trampa
på en känslolös jord, som prunkar med sin mylla, sin lera
och mergel, men ej mer med några lefvande ting. Vi höra
visserligen ljud, men endast höstvindarnes likpsalmer öfver
fälten. Och, sedan solen allt mer aflägsnat sin välgörande
verkan, har månen börjat sina sympatikurer. Det har ofta
blifvit yttradt, att årstiderna mycket likna det menskliga 
lifvet. Äfven vi ega vår sommar, då allt blommar. Från
hjertat utflöda friska och lefvande strömmar; läpparne blifva
korallbankar, hvaremot vågor af vänskapens och kärlekens
kyssar hvälfva sig, och en beständig näktergal sjunger inom
bröstets hvalf. Man står som ett fruktträd i den öppna naturen 
och leker med sommarvindarne och utsträcker i rymden sina med blomsterguirlander behängda armar. Men snart förvandlar sig 
skådeplatsen. Blodet löper icke mera med samma lifgifvande 
styrka. Den ena blomman efter den andra affaller. De rörliga 
ögonen petrificeras. Med de sista kukuropen från en försvunnen 
sångperiod flyktar löjet från läpparne. Nu inbryter ålderdomen. 
Med stormens våldsamhet skakar han på vårt lifsträd. Bladen 
falla. Frukterna, om der äro några, nedstörta, och så står man 
slutligen i sitt första nakenhets-tillstånd, på sin höjd med 
ett tomt skatbo i toppen.

Vi böra dock icke klaga, hvarken öfver det ena eller
det andra. Ännu kan sommaren ega qvar åtminstone några
molnfria dagar, innan Oktober och November månaders störtskurar, 
dimmor och Cartesianska hvirflar taga oss i besittning. 
Ännu stiger solen tidigare upp än våra Stockholmsfruar, och 
månen lägger sig senare än deras kammarjungfrur. Emellertid 
äro dock sommarens alla stora och små 
representationer för det mesta slutade. Läsare, hvad rol har du
under tiden spelat? Har du egt en älskares eller älskarinnas,
så har du troligen varit lycklig. Har du åter spelat en
Harpax, som gladt dig åt prisernas stegrande, har du läst
din aftonbön endast vid klarpannan och räknat öfver, huru
många riksdaler du skall vinna, -- bedröfvelse öfver dig!
Din sommar har frodats blott i kassaräkningar. Siffrorna hafva
varit dina blommor. De skola en gång bränna dig ini
hjertat eller som svarta drömmar få vingar och flyga omkring 
dig, när hösten klappar på din ruta och ugglan sjunger din 
liksång på kroppåsen.

Men det mörknar allt mer. Naturen ikläder sig sitt
sorgeflor och sommaren tar farväl från norden.

<tab>Hösten är kommen. Hör stormarnes gny!
<tab>Svanen tar afsked och svalorna fly.

<tab>Blomman har bäddat i mossan sin graf.
<tab>Vågorna brusa på villande haf.

<tab>Necken mot klippan guldharpan slår.
<tab>Skogsbruden fäller sitt grönskande hår.

<tab>Solen är slocknad. Så mörkt blir på hed,
<tab>Regnbäckar gråta längs fjellarna ned.

<tab>Källan på knä står invid deras fot
<tab>Och i sin urna tar tårarne mot.

<tab>Sommarn här nere har slutat sitt lopp;
<tab>Der uti sjernorna tindrar han opp.

<tab>Ack! förr'n dess serlaglans sjunkit i haf,
<tab>Står kanske bäddad min snöhöljda graf.

<tab>O! så farväl då, du sommar i höjd!
<tab>Tack vare dig för hvart nöje, hvar fröjd,
<tab>Då jag med blommorna på dina fält
<tab>Lekte, som broder, så sorgfritt och sällt,

<tab>Då jag i lunden, på skugga så rik,
<tab>Lyssnade till dina toners musik,

<tab>Då jag din murgrön i hårlocken smög
<tab>Och uti gräset din honungsdagg sög.

<tab>Är du för evigt försvunnen din kos?
<tab>Vissnade med dig hvar rodnande ros.

<tab>Nej! än en blomma jag vet denna stund.
<tab>Yppigt hon blomstrar på Leilas mund.

<tab>Qvar vet jag ännu Vergiss-mein-nioht två.
<tab>Leilas ögon de himmelska blå.

<tab>Och, fastän sången har flyktat med dig.
<tab>Leilas harpa än klingar för mig.
<b>Ett litet impromptu i ett gladt sällskap,</b>

då hofpr. och kyrkoherden A. A. Afzelius tillträdde sitt pastorat.



Mine herrar! Allt är förgängligt under solen. Allt är underkastadt 
omvexling och förändring. Man hopnubbar flyttbara hus och nedrifver oomkullrunkeliga palatser. Biskopar dö, får förlora sin ull och 
ladugårdar sina kroppåsar. Vattnen utgrena sig i haf; hafven i strömmar, strömmarne i bäckar och bäckarne i små lägenheter af qvillrande rännilar.
Stenar falla ur fästningsmurar, berg uppstiga ur oceanen
och eld ur nyss sotade skorstenar. Kaftaner vändas, solvisare
tumla om kull och kyrkoklockor spricka. Dödgräfvare ge
upp andan, master blåsa i sjön och skepp segla i luften
utan besättning. Det ena året går man vid plogen, och det
andra sitter man vid statsrodret. Den ena stunden har man
ej kakan på bordet, en annan tid låter man traktera sig med
hvetebullar och sötgröt. Den ena dagen språkar man med
en vän, och den andra möter man honom med hvit näsduk
i hand till afsked. Jag vänder härvid mitt af tårar 
förmörkade öga till alla de för detta sällskap aflidne bröder, 
hvilka härliga pastorat med sina skördeliar bortryckt ur vår åsyn
i deras mest blomstrande ålder. Proh dolor! Fortuna är i
sanning vår Proserpina, hvilken med sin hand griper in på
vänskapens kedja och bryter derur den ena länken efter den
andra. Eller hvad säger väl den dagliga, jag hade så när sagt,
den stundliga erfarenheten? Sågo vi icke nyligen brodern
H -- --, då han redan stod färdig till rof för en grym Nemesis,
med anledning af det taklösa huset och de trapplösa trapporna, 
genom ett oväntadt himlabref, det vill säga en pastorsfullmagt, 
försatt i det förtrollande Småland mellan glittrande
Herdar och mör,
<tab>Strör
Rundt ikring marken
Ostar och smör.

Tänk dig i sommar,
O tänk, hvilken kål
Frodas och blommar,
Trinder och bål,
Morot och dill,
Sallat dertill,
Uti ditt bo!
<tab>O!
Läpparne vattnas
Af denna ro.

Svalorna bädda
Små sängar kring dig.
Smultron och grädda
Pryda din stig.
Grödan, som står,
Berga du får,
Ärtskidor ock,
<tab>Noch
Rötter, persilja,
Rofvor en skock.

Snart vi din flagga
På Mälarn se gå.
Böljorna vagga
Båtarne små.
Byttor och lök,
Rigtigt ett kök,
Tumla kring dig.
<tab>Stig
Fram nu till bålen,
Klinga med mig!
sjöar och susande björkdungar? Ej länge sedan skådade vi
vännen B. med pilens snabbhet spänna för sin bredschäs
och kasta till det bördiga Östergötland och sitt halft 
patronella pastorat, lycklig som en selpinne, hvilken, sedan den
med sin skjutskamp länge skalat landsvägen utåt, ändtligen
fallen ur sitt esse, hittas af en skata, föres af den samma i
boet, knipes derefter jemte skatungarne af smågrefvarne och
omyxas på sistone till en knapphålsformande pryl i nådig
grefvinnans sy- oeh knyppelask.

Så hvälfver ekklesiastik-verket sin bläckstänkta slända.
Dock härmed ej nog. Äfven du, broder Afzelius, skall snart
skiljas ifrån oss. Du bortdrager till Enköping, den

Palsternack-, morot-, rof-, kål-, lökfrodiga staden;
med skäl bland köpingar benämnd den enda, likasom den
minst hufvudlösa af dem alla, ty hufvuden,

Jemt så många, som staden Paris, han bär uppå skullran,
Sex gånger hundrade tusen och fem och sextio stycken.

Dessa hexametrar kunna med fördel läsas, när man färdas
på Enköpings gator för att helsa på sina sockenboar.

<tab>Re'n du dig vänder
<tab>Och går ur vår ring,
<tab>Lyckligt anländer
<tab>Till Enköping.
<tab>Bommen slås opp.
<tab>Bugning och hopp,
<tab>Tal och kalas!
<tab>   Kras!
<tab>Borgmästarn kniper
<tab>Bålar och glas.

<tab>Snart öfver hafven
<tab>Med lockiga hår
<tab>Vår'n med prestafven
<tab>Sjungande går;
<tab>Kallar då fram
<tab>Rosor och lam,
MIN RESA TILL SMÅLAND.

FRAGMENT.

"Intet är dåraktigare än detta inmurande af sig sjelf, detta
"solosällskap med sin egen varelse inom fyra väggar, då
"lärkorna annonserat sina konserter och gökarne sina vårvisor.
"Jag vet intet tråkigare, än att under en behaglig vårdag,
"som andas så lätt med sina friska lungor, låta ett fatalt 
"gipstak, liksom ett grafhvalf, betäcka ens trettioåra lockar, dem
"ingen ålderdom ännu nedkritat, att trampa ett trägolfs 
"orgor i en kammare, som näppeligen består af mer, än hvad
"griften har att erbjuda, nemligen fyta murknade bräder och
"fem lod stoft!"

Så mediterade jag för mig sjelf en skön Majmorgon,
blickade ut genom fönstret, och, som jag såg våren i sin blåa
mantel vifta öfver taken och ljusstrålarne rida in i gränderna,
grep mig ovilkorligen en oemotståndlig längtan att få blanda
mig med i det angenäma sorlet af drillande lärkor, rinnande
bäckar och flägtande löf. Jag tog min hatt, utan att borsta
den, tänkande: "det få sefirerna göra," stod inom tio 
minuter inför Kongl. Öfverståthållare-embetet, lät syna mina
öron, ögon, förnuft och alla sinnen, fick pass, gick att 
beställa hästar, vexla löspenningar, buga mig för konsistorium
-- och drömma om naturen den återstående delen af dagen.

Tidigt om morgonen, det vill säga kl. 4, den 20:e Maj,
afreste jag från Stockholm, för att i Småland dricka oskummad 
mjölk, andas frisk luft och återkomma med förnyade
krafter till hufvudstaden.

Den evinnerligt långa Hornsgatan med sin krok på ändan 
är en rigtig pröfvoväg för det menskliga tålamodet. Sitter
man dertill, såsom jag, på en simpel kärra med dåliga fjädrar 
och skäms, likasom skulle man afföras till närmaste
ting, så är det så mycket pinsammare. Emellertid hade jag
med förstånd och fri vilja valt detta slags åkdon till min
tron, dels för att på mig sjelf anställa rön, till hvad grad
menniskan förmår bära lifvets besvärligheter, för att 
sedermera i ett ode närmare utveckla detta ämne, dels med 
afseende på mina hemorroider i bröst och hufvud, hvilka
under vintern ostraffadt fått grassera och nu på våren skulle
uppskära sina gerningars frukt. Sedan jag kommit utom
tullen var dock plågan snart förgäten. Hur ljuft, att genast
på ögonblicket få öfverlemna sig åt fantasiens, hela trollverld,
få kasta all den duskiga bråten af det förflutna bakom sig,
för att med desto klarare ögon blicka fram mot det kommande! 
Huru himmelskt, att ila nya föremål till mötes och
få, utan att vara någon i vägen, slå ut sina armar i den fria
rymden, omfamna himmel och jord och trycka dem båda till
sitt hjerta! Också njöt jag allt detta i rågadt mål. Ingen
lärka syntes hafva försummat sig att flyga upp till bön i
det stora templet, der solen redan stod på predikstolen och
föreläste morgonkapitlet, medan månen i en vid spögubbskapprock 
af skyar stödde sig mot den vestra ingången. En
stor, skön tafla af guld, asur och purpur hängde med sina
englahufvud öfver bergens altaren, hvarifrån moln af rökverk
uppstego. Dagens alla föremål lågo i hela sin rika färgglans
utbredda för mitt öga. Tusen vestanvindar och fjärilar
flögo som drabanter kring åkdonet. Till höger och venster
framskredo löfrika lunder, blomsterbesådda ängar och vajande
sädesfält. Der låg en af dagg skimrande morgonklädning
öfver kullarne, der ett kröningstäcke, hvaruppå solljusets sju
kronor framblänkte, der upphann man en höjd, på hvars
topp man satt som en fogel och blickade ned öfver fälten.
Med skäl kan man säga, att de första stationerna från 
Stockholm söder ut äro rätt angenäma. Öfver allt möter man
löfdungar till den mängd, att de skulle kunna förslå till en
evinnerlig löfhyddohögtid åt alla Abrahams efterkommande.

Snart blef jag dock störd i dessa mina drömmar af en
liten motgång, hvarpå en resande ej sällan har att bereda
sig; mitt åkdon gick sönder. Jag har sökt uttrycka denna
händelse i nedan stående betraktelse öfver
		<b>En spik.</b>

	Jag sjunger om spiken, dess dråpliga halt.
	Fast liten han synes till växt och gestalt,
	Hans kraft är förunderligt mägtig och stark.
	Med skäl må han nämnas för verldens monark.

	Han bygger i gyllne paneler sitt hus,
	Han bor uti halmtäckta kojornas grus.
	På kölen han gungar till fjermaste strand,
	Med Blanchard han seglar till stjernornas land.

	Ja, ingen ting finnes på denna vår jord
	Från öster till vester, från söder till nord,
	Som spiken ej nödgas att foga i hop.
	Excipe: psalmböcker, tekoppar och stop.

	Säg, månne Columbus väl uppnått sin verld,
	Om spiken ej gynnat hans dristiga färd?
	Han länge se’n legat i närmaste våg,
	Om spiken ej hållit till sammans hans tråg.

	Allt derföre rekommenderas med skäl
	Dess flitiga bruk till allmänneligt väl.
	Enkannerligt nyttig för stater han är,
	Då allting vill lossna och falla i sär.

	En spik ännu aldrig en jemlike tål.
	Med spikar man jagar en spik ur sitt hål.
	Men alla så ega de oerhördt vett;
	När har man en spik utan hufvud väl sett?

	När som predikanten vill slippa allt bråk,
	Så nyttjar han spikar: de kallas för <i>språk</i>.
	Åhörarn dervid i sin slumrande blund
	Djupt suckar: "den presten, se, han känner grund."
	När likkistan fått sin tillbörliga spik,
	Ej mer på sig reser det krångliga lik.
	I locket har dödsengeln skjutit sin pil,
	Och nu kan arftagaren vara trankil.

	När allting slår krokskank, än härs och än tvärs,
	I oder, sonnetter och annat slags vers,
	Det hjelps med en spik, som i ändan man drar.
	Den kallas för <i>rimslut</i>, och, tro mig, han tar.

	Allt derför är spiken en grundelig sak
	I vagn, som i kärra, i golf som i tak.
	Ty, vore ej han, som höll samman all ting,
	I tu sprang snart verldsrymdens bräckliga ring.

	Så spikom då hop, hvad som spika förmås:
	Palatser och kojor, pauluner och bås,
	Tullnärer och hajar, talltoppar och fjell,
	Hundturkar och vargar, planeter och spjell.





                         II.

On man vill finna idealet till en hållkarl, måste man söka
det i Fittja. Den närvarande är det dock icke. Desto mera
utmärkte sig den, som tidens hållkarl, döden, 1823 om våren
afforslade. Han var en knubbig, undersätsig och bredaxlad
man med små lifliga ögon och knytnäfvar som klubbor.
Man såg honom alla tider på dygnet, omgifven af sitt 
<sp>sauvegarde</sp>, skjutsbönderna, i en grå jacka, blåa kortbyxor med
spännen af messing, röda strumpeband, hvita ullstrumpor,
rödrandig vest och becksömsskor. Lik en Karon vid sin
färja lät han sällan någon passera, som ej förut framvisat den
gyllne penningen. Om någon kommer att försofva sig vid det
yttersta basunaljudet, blir det visserligen han; ty med 
undantag af samvetet, fick väl ingen del af hans lekamen eller
själ någon ro på jorden. Ofta måste en resande här erlägga
i banko, hvad han borde betala i riksgäld. Kom det sig
deraf, att bankens pappersbruk Tumba ej ligger långt härifrån?

Men à propos om Tumba! Jag träffade här min landsman P., 
hvilken var stadd på en kemisk undersökning af
bankens papper. Hade jag tänkt något för mig, skulle jag,
ledd af patriotism, då jag var så hardt nära rikets förnämsta 
och nästan enda guldgrufva, låtit afkläda mig mitt linne
för att, såsom en ringa gärd, lägga det på fosterlandets
altare. Nu förglömde jag det. P. afreste.

Snart fick jag hästar. Sefirerna blåste sitt adagio i en
öppnad svagdricksbutelj, och solen göt sitt guld på dess
botten. Skjutsen var betald, drickspenningar utdelade och
ställets beborstade genus blidkad. Ett nytt mod uppgick
i mitt hjerta, jag lät kroppen lodrätt nedfalla i kärran och
fortsatte under de gladaste utsigter resan till Södertelje.

Staden har verkligen sina skönheter och environerna på
andra sidan äro rätt vackra. Utom gästgifvaregården synes
f. d. rådhuset med sitt torn förtjena mesta uppmärksamheten. 
Det skall, efter våra nyare konstdomares påstående,
hafva ett slags likhet med rådhuset i Aachen, der Karl den
femtes peruk ännu förvaras och årligen friseras upp för 10
gyllen. Det synes, likt herr Bloms små hus, snart kunna
blifva flyttbart. Några rutor voro, om jag ej misstar mig,
solblinda, och andra sönderslagna, må hända, i senare fallet,
för att lemna desto friare anderum åt gudinnan Justitia,
hvars hufvud i en qvalmig omgifning naturligtvis blir tungt,
omdömesförmågan slapp och tankarne ej sällan något töckniga.

Sedan jag besett stadens märkvärdigheter och återkommit till 
gästgifvaregården, hade hästarne likväl ännu icke
anländt. Jag upptog mitt skriftyg, satte mig på en trappa
och tecknade följande rader till en af mina gynnare i Stockholm.

"Ehuru mindre känd, tar jag mig friheten att uppvakta
Tit. med ett bref hvilket, fastän obetydligt till sitt innehåll,
må hända ej skall vara utan allt intresse för en sådan samlare, 
som Tit., af lärda underrättelser från kontinenten."

"För alla de misstag, jag härvid kan komma att göra,
äfvensom för de örfilar, Svenska grammatikan vederfares,
får jag på förhand bedja om höggunstigt öfverseende. Skulle
jag dessutom här och der taga fel på ett och annat namn
eller årtal, så må det mindre skrifvas på mitt uppsåts än på
hastverkets räkning och skjutsbondens, som med hvarje
ögonblick införväntas."

"Jag är, som Tit. nogsamt känner, stadd på en resa,
ehuru jag ej ännu hunnit längre än tre mil från min 
sängkammare. Orsaken till min färd vågar jag likväl knappast
uppgifva, emedan det härigenom skulle synas, som dristade
jag ställa mig i bredd med sjelfva lärdomen och snillet.
Jag vill dock anföra den samma. Jag tror nemligen, att
för den, hvilken i flera år sökt samla sig en mängd kunskaper, 
ett litet magasin af vett, intet är nyttigare än att
resa, ej så mycket för att se sig omkring, som fast mer för
att låta se sig. Dessutom är det med en lärd, som med en
mjölsäck. Skakas han ej, så dammar han icke. Kunskaper
tarfva, såsom allt annat, motion. Genom en ofta förnyad
skakning sjunka de och lemna plats för ett ytterligare 
förråd. Hvadan alla stora snillen, hvaribland jag tar mig 
friheten att äfven räkna mig sjelf för att vinna en sann 
förkofran, ansett för vigtigt, att genom resor komma till 
utveckling och stadga af sina själskrafter."

"Annars måste jag upprigtigt bekänna, att jag är allt
för litet road af resor. De knaggliga vägarne, i synnerhet
närmare städerna, förefalla mig såsom vissa författares 
arbeten, der man, under vackra utsigter, nödgas fara fram öfver
ett språk af den mest stenhårda rotvälska under beständiga
knuffar."

"Efter detta förord tager jag mig dristigheten att för
Tit. omförmäla de lärda forskningar, jag gjort. De äro visst
icke stora, men torde dock, såsom jag redan haft äran nämna,
för Tit. ej vara utan allt intresse."

"Den första stad, jag efter min afresa från Stockholm
upphann, var Södertelje. Staden kallas så, enligt hvad
Tit. väl vet, till skilnad från Norrtelje och anlades först
och fick sitt namn af Olof Trätälja."

"Genast efter ankomsten hastade jag att besöka biblioteken, 
konstkabinetten, museum, de lärda samfunden, fabriksinrättningarne, 
m. m., hvarötver jag nu får aflemna en vördsam redogörelse."

"Efter åtskilliga förfrågningar underrättade man mig,
att sjelfva biblioteket var flyttadt till gästgifvaregården,
hvadan jag genast skyndade att anmäla mig hos hållkarlen,
som tillika är andre bibliotekarien på stället. Han öppnade
ett skåp, innehållande förbudssedlar sedan 1790-talet, hvilken
dyrbara samling tiden dock förnekade mig att genomgå. Ett
manuskript i qvart, kalltdt dagbok, företeddes, hvari åtskilligt 
var tecknadt, dels med sanskritska, dels med celtiberiska
bokstäfver. Permarne af en rar matière, kanske af det
egyptiska papyrus, voro balsamerade." 

"Svenska almanackan för år 1827 torde ej vara värd
att nämna för en så margkunnig man som Tit.; jag vill
blott anmärka, att hon var något defekt. I stället fann jag
åtskilliga andra böcker, t. ex.

"Konsten att utvälja betselstänger till alla hästar, efter
deras munnars skapnad, som ock att väl beslå dem, samt en
kort anvising, huru unga hästar till allmänt bruk skola
skickligen tillöfvas, af <sp>Sind</sp>."

"Svenska boskapsafveln, till sin rätta vård och skötsel
uti helso- och sjukdomstid, af <sp>G. Hjortsberg</sp>, tryckt
1799."

"Den Svenska Reddejan, m. m., tryckt 1743."

"Jag blef derefter införd i naturalie-kabinettet, ett lågt,
fyrkantigt rum, med blyrutor och utsigt åt en bakgård, der
åtskilliga lefvande djur sades befinna sig. Jag såg dem
dock icke. Stenar efter så kalladt stenregn presenterades
mig. Somliga af dem gingo till hela tio skålpunds vigt.
De falla för det mesta under marknader, hvarvid man löper
fara att bli ihjelslagen."

"Följande förtjenar dessutom att anföras:
"1:o En <sp>Elektrisitets-maskin</sp>, hvilken var upphängd på 
väggen i hållstugan. Sjelfva maskinen liknade ett långt skaft, 
vid handtaget och ändan beskodt med messing. Vid nämnde ända var 
en kedja af hopviradt tagel, från hvilken, när maskinen sattes 
i rörelse, elektriska smällar utgingo. När Tit. kommer att göra 
sitt inträde i vetenskaps-akademien, anhåller jag, att Tit. ville 
taga upp med sig denna maskin eller åtminstone i sitt tal ej 
förglömma inberätta den oförmodade egenskapen hos elektrisiteten, 
att äfven i ganska hög grad uppenbara sig i tagel."

"2:o En <sp>kinesisk skrifpenna</sp>. Jag ihågkom härvid
med stolthet våra svenska författares <i>"väl skurna pennor,"</i>
och gladde mig innerligen att ej lefva i ett land, så barbariskt 
som Kina, der pennorna löpa med sina författare från det ena 
hörnet af pappersarket till det andra; jag vill ej tala om de 
monströsa figurer eller bokstäfver, de rita, och svårigheten vid 
att lära sig förstå detta egna galleri af kråkfötter, hvartill 
fordras för en simpel handtverkare det icke ringa antalet af 
tiotusen karakterer. Tänk då, hvad som tarfvas för att vara en 
skicklig bibliotekarie vid kongl. biblioteket i Peking, det vill 
säga, kunna obehindradt läsa titlarne på alla der förekommande 
böcker!"

"Genom ofvan nämnde andre bibliotekarie, som hade
den utmärkta godheten att föra mig omkring, underrättades
jag, att de lärda samfunden flyttat ut i det gröna. Först
om hösten och vintern återtaga de sina sessioner i en af
rådhusflyglarne, der äfven konserter hållas. Jag kan således
om dem ej meddela något intressant"

"Men redan är mitt åkdon förspädt. Några ytterligare
uppgifter, än de redan anförda, tillåter ej tiden. De, som
jag framdeles hinner att samla, skola, volente Deo, antingen
meddelas Tit. eller femtio år efter min död blifva bragta i
ljuset. De komma i senare fallet att skickas till Upsala
för att i en med fyra hänglås försedd jernkista förvaras. 
Med estime har äran förblifva Tit.

	Ödmjuke Tjenare."
Men, under det jag, likt de episke skalderne, kastat
läsaren midt in i händelsernas lopp, förglömmer jag att göra
honom bekant med den resande sjelf. Den sanna blygsamheten, 
som är en så utmärkande dygd hos vår tids författare, kräfver 
också denna gärd.

Med solen midt framför sig och den nyss lemnade staden på 
ryggen, sitter vår man i den redan omförmälda reskärran. 
Från munnen utgår en lång, smal pump, instucken
i en rykande ångkittel af en tums öppning. På hufvudet
dansar, likt locket öfver en sjudande gryta, en kupig mössa.
Framför de båda själens kikare hänga ett par glasögon med
blå taftsgardiner för att förbyta solstrålarnes besvärande 
eldmassa till en ordentlig blåbärs-crême. Kroppen är, lik en
metvurst, instoppad i skinnet af en tunn reskappa. Stundom
förändras denna scen, då öfver den åkande klädhängaren 
utbreder sig en förnött rock af samma färg med de för herr
Ankarsvärd kasserade ryttarebyxor, försedd med en sammetskrage, 
hvari tiden ristat sina bomärken. I skeppsdockan af
den högra handen hvilar en last resesnus. I venstra knapphålet 
svajar, som från ett kastell, en blå flagga, medan från
näsans kanonmynning starkt saluteras för de förbiseglande
gärdesgårdarne, med sina master af granstörar och sitt 
tacklage af spindelnät.

Bredvid sitter sjelfva körsvennen, försedd med en stor
piska hängande tvärs öfver ryggen, en mantille af en 
vidlyftig bondkapprock, under hvilken en hel hofrätt med 
beqvämlighet kunnat nedslå sina bopålar; med ett par armar,
snarare bestämda att gå på, än att köra med.

Enformnigheten generar. Jag beslöt för den skull, såsom en 
förströelse, att taga skjutsbonden under min upptuktelse.

Jag började med att samtala om den Schellingska filosofien. 
Den hade han aldrig hört talas om. Jag tillbjöd
honom då till hans förkofran, i stället för skjutspenningar,
nämnde tänkares på svenska öfversatta föreläsningar om
"<sp>Methoden för det akademiska studium,</sp>" på det
han derigenom måtte komma i tillfälle att något intränga i
spekulationens mysterier och åtminstone hafva en öfverblick.
Men hvad tyckes? Den bestiala meniskan nekade härtill.

Trakterna bortom Södertelje äro högst intagande och
landsvägen jemn; men mer ler- än sandaktig. Reser man
nedåt vissa orter af Småland, likna vägarne ett par på 
marken, utlagda, gula skinnbyxor. Södermanland är ett af
Sveriges vackraste landskap. Härtill bidrager onekligen, att
marken öfver allt är kuperad. Hvarföre iakttager ej alltid
det täcka könet samma sätt att göra sig intagande? Jag
önskade mindre slätter, mera kullar och bråddjup.



III.

<sp>Pilkrog</sp>, dit jag anlände, är ett så gement namn, att
jag redan af det skälet förbigår denna gästgifvaregård. 
Märkvärdigt föreföll det mig, att jag nu för fjerde eller femte
gången fann hela huset sysselsatt med bak. På gården
stötte jag på en resande. Vi började en diskurs, först om
vädret, årsväxten, nyheterna för dagen och sedermera om
Europas politiska ställning. Härvid råkade min man i ett
patriotiskt furioso. -- "Ja," sade han, "man må säga hvad
"man vill, Sverige är ändock Sverige. Hvad har väl Spanien?
"Spansk peppar och snus. Likasom inte vårt Norrköpings
"skulle vara lika godt!... Nå, än England? Rakknifvar
"och synålar... Likasom inte vi i vårt Eskilstuna egde
"lika förträffliga! Jag har i dag låtit en svensk egg afmeja
"min haka, och jag trotsar hela verlden, om jag ej är lika
"så fin som någon engelsk lord, när han går till parlamentet
"med cigarren i mun, för att, sittande på ullsäcken, stegra
"brödtaxorna för de fattige. Corinthus har sina korinter,
"Italien sin alabaster, Holland sitt knaster, Frankrike sina
"hårpungar; wien hvad är allt detta? I Ryssland får man
"knut, i Frankrike blir man guillotinerad, i England hängd,
"i Polen prejad, i Turkiet strypt, i Spanien anfäktad af
"jesuiter och gulfeber, uti Italien röfvad, i Schweiz 
"begrafven under snölaviner. Nej, min herre, Sverige är och
"blir det lyckligaste land till dag och dato."

Jag instämde i hans åsikt, ehuru med någon afprutning. "Vi 
hafva dock," genmälte jag, "en njugg natur, en
"massa af sten, så stor, att vi dermed kunna stena i hjel
"hela universum. På den otacksamma jorden falla lika många
"droppar från mödans panna, som från skyarnes. Långa,
"kalla, otrefliga vårar, sköna, men korta somrar, der allt
"brådstörtar. Mera rikedom af naturens hand, -- och folket
"skulle i allmänhet vara lifligare, mera poetiskt och lätt.
"Hvad det onda beträffar, som min herre uppräknat, såsom
"tillhörande andra länder, så kan det visst vara sant. Jag
"önskar intet bättre fädernesland, än det jag har, och älskar
"det af allt mitt hjerta."

"Så gör ock jag, och derpå skola vi taga oss något ur
matsäcken." -- Mannen blef under måltiden ännu förtroligare 
och började ingå med mig i samtal om sina egna
angelägenheter. Han ämnade sig till hufvudstaden, för att
afsluta ett bränvinsköp på 6,000 kannor. Han gjorde härvid 
en lång beskrifning på sitt bränneri, uppritade hela det
nya pistonverket i smörasken och tog sig ofvanpå allt sammans 
en dugtig sup. "Sverige är ett förträffligt land," tilllade 
han, "derom måste vi komma öfverens; men sant är,
"att en landtman har fler besvär än andra. Får jag mitt
"lager såldt, så har jag gjort en god marknad. -- Se, der
"är stek; det är, ta mig tusan, en orre. -- Skada endast,
"att det är så ondt efter papperslapparne! <i>"Gif mig kredit!"</i>
"så ropas det öfver allt. Och slutligen blir det krediten,
"som får betala fiolerna. Men Sverige är ändock det bästa
"land till dag och dato."

Det låg i hans tal en viss hjertlighet, som behagade
mig. Jag gick bort, satte mig på en sten och tecknade i
min plånbok följande:
	Svea, du moder, träd fram för mitt öga,
	Lyft på din slöja, en blick åt mig ge!
	Låt mig ditt huldrika anlete se!
	Säg, är det sorgligt som månens på höga
	Natthimmelns tron, eller gladt som den sol,
	Hvilken sig hvälfver så ljus kring vår pol?
	Darrar en tår i din blick, som begråter
	Mandomens kraft, hvilken ej kommer åter?
	Eller är strålen en dansande alf
	Der in i ögonens ljusblåa hvalf?

	Krumpit har tiden till dverg. Blott naturen
	Blomstrar ännu i en lefvande färg,
	Lätt på sefirernas guldvingar buren
	Kring våra dalar och sjöar och berg.
	Men inom bröstet klagar en öken,
	Och för vår syn står ett pressande töcken,
	Och i vår arm fins ej blod eller merg.
	Stor uti ord, men så fattig i handling,
	Rymmer den nyfödda kraften sin kos.
	Ej mer en ek, men en tynande ros,
	Mandomen hastar till stoft och förvandling,
	Borgar af tiden ett blodbestänkt guld,
	Ämnar dock aldrig betala sin skuld.


"Hvad skrifver herrn om?" ropade min patriotiske
hedersman. -- "Jag skrifver om skulder," svarade jag. --
"Ja, ja, de äro min sann ej så lätta att indrifva utan 
"landshöfding och bysättnings-utslag. I Turkiet förlorar man
"lika lätt sina penningar, som sitt hufvud. Sverige är och
"blir ändock det lyckligaste land till dag och dato. Ödmjuka
"tjenare! Lycklig resa! Vi träffas kanske på återvägen."

Nejderna kring Svärdsbro äro vackra. Blickar man åt
sidorna af vägen, så ligga der, likt obefläckade prestkappor,
sluttande åkrar med en ren svartmylla öfver fälten, utan
bördan af någon sten. Ser man åter på ängarne, likna de
prostfruars beblommade sjalar, hvilka intet adjunktsstoft
ännu förmörkat eller neddammat.

Omkring dessa trakter och nära Nyköping, påstår man,
att den bästa svenska skall talas. Härvid rinner mig i 
sinnet att på min återresa taga med mig en bonde från den
orten, såsom språkmästare för våra litteratörer och 
tidningsskrifvare, hvilka prunka med att kunna allt, men skämmas
för sitt eget kära modersmål. För att bekänna min svaghet
all, torde äfven jag behöfva ganska många lektioner.

Men läsaren, liksom jag, lärer redan börjat tröttna vid
den enformiga vägen. Man må hafva aldrig så hälig omgifning, 
man har dock alltid midt framför sig den långa
äktenskapsbanan, hvilken skall genomtråkas med alla sina
puffar och kontrapuffar. Hvad skall jag då, benägne läsare,
kunna roa dig med?

Om jag, till exempel, pekar der åt vester och säger:
"Se en dufva!" så svarar dn: "Är då detta någonting så
ovanligt?" Visserligen icke: men om vi till tidsfördrif
skulle öfver henne anställa några reflexioner?

En dufva är någonting blått. När naturen upptog en
stor lerklimp, lade den i sin degel och skapade oss deraf
med alla våra skeppundstyngder om hjerta och hufvud, så
formade hon af den klara, blåa luften en dufva. Derföre
fick dufvan vingar för att visa sin frändskap med den lätta
etern, liksom vi den tunga kroppen för att framställa vår
slägtskap med jorden. Hon simmar igenom etern; vi trampa
oss fot för fot fram i gruset och leran.

Ytterligare om dufvan. Se, med hvad behag hon trippar på 
marken, med hvad behag hon plockar sitt korn! Ingen hofdam 
nyper ett äpple med sådant behag från kunskapens träd, som 
en dufva kornet från axet. Huru lätt och nätt och behändigt 
hon vänder sin nacke och den släta, bländande ryggen och den 
lilla tofsen och de små ögonen och de vackra vingarne! O, 
det är i sanning en allt för söt fogel!

Skola vi nu från djur- öfvergå till växtriket? Hvilken
blomma må vi välja eller hvilket träd? Välan! en blommande 
apel, emedan jag just nu ser en sådan framför mig.

Hvad sipporna om våren äro bland blomstren, är apeln
bland träden. Jag vet intet sådant, hvilket mera behagar
mitt öga när lärkan hängt sig på luftens träd der uppe, än
detta. Hvilka söta blommor! Hvilka snöhvita eller halft
rosenröda hvalf att gå under! Det är, som små englahufvud
hade satt sig fast vid grenarne. Hvilken vällukt! Och när
de falla dessa blommor, hvilken tjusande kröningsbana under
stammarne! Det förekommer mig med apeln, som hade en
liten engelinna stigit ner och kyst alla grenar och knoppar;
som hade efter hvarje kyss en ros framsprungit med rodnande 
läppar.

Det tredje naturriket må vi nu lägga under ögonen.
Det består af bara sten. Här är jag fattigast, dock ej så
mycket till qvantiteten, som till qvaliteten. Vi ha endast
gråsten; men är då denna stenart så ful? Vore jag en 
halfgud, skulle jag säga åt detta berg: "häf dig upp i kolonner,
i statyer, i sköna, gudomliga bilder!" Då stode der en Venus,
en Apollo, en yrande Bacchant, en klagande Niobe. Också 
stenriket bereder skatter, när det kommer under menniskohanden. 
Jag borde väl, som svensk, äfven tala om
vårt jern, i synnerhet då jag ej befinner mig ej långt från
Svärta; men det talar dagligen för sig sjelft, när vi äta,
sitta, gå, stå. Sålunda ingenting derom.

"Det der allt kan väl såsom prat vara lustigt att höra,"
föreställer jag mig läsaren yttra; "men när man reser, måste
man äfven hafva några äfventyr, annars blir beskrifningen,
liksom resan, enformig." Jag medger rigtigheten af denna
anmärkning, och, som jag nu är hardt nära staden Nyköping, 
skall jag göra mitt bästa med att skaffa mig något
sådant. Skulle det misslyckas, så förbinder jag mig att i
stället förtälja någon liten historia.

Solen hänger som en utslagen blomsterlök i rymden.
Det är pingstveckan; eldslågor brinna på lundernas hjessor;
allehanda tungomål ljuda derifrån; jag sitter alldeles 
förtjust i mitt åkdon. -- O! att hästarne vore brinnande, hela
vagnen en stigande flamma! Hvad det skulle flyga raskt
uppåt! Med glädje skall jag kasta min fallande reskappa
och ropa farväl åt hela verlden.



                      IV.

Se så, nu är jag i Nyköping. Men hvad skall jag
företaga? På torget stå en mängd konskriberade. Bland
dem lärer intet äfventyr vara att påräkna; ty med kronans
folk får man ej skämta. Att söka duell vore det enda; men
blefve jag då ihjelstucken, så fans det ingen, som höll 
journal öfver fortsättningen af min resa. Att anställa 
konversation i någon bod duger ej heller; der stå endast 
karlfigurer, som mer tala med händerna än med tungan. På
källaren är kanske mera att hoppas. Jag vill gå dit.

"Hör på min lilla vän, hvem är hon?" -- "Uppasserska på 
stället." -- "Och heter?" -- "Charlotte." -- "Och
är?" -- "Nitton år." -- "Det fägnar mig." -- "Befaller
herrn något?" -- "Ah, det var sant! Jag önskade stiga
in... En matsedel!" -- Hon räckte mig den; jag pekade
på en rätt. Hon gick. -- "Dumt," mumlade jag, "ganska
"dumt! Inte kan du vid ett matbord finna något äfventyr,
"om du ock slog i kull både soja- och oljeflaskor. Och
"läsaren står utanför och knackar och frågar: huru går det
"med äfventyret? -- Ja, hur går det? Jo, ganska platt!
"Redan begynnelsen af samtalet är derpå ett bevis."

Jag gick in i förstugan. En stor wienervagn stadnade
utanför källaren. Tvenne herrar, med hvar sin tobakspipa
i handen, stego ur. I befallande ton började de ropa på
jungfrun, med tillkännagifvande, att, i afseende på snusket
i källarsalen samt de öfrige punsch- och mathålen, önskades 
ett särskildt, men snyggt och anständigt rum. -- Säkert
några betydande herrar, minst baroner, om ej grefvar! 
Farväl då, min lilla Kloris, som så lätt sväfvar genom gången
med anvisning på det begärda rummet! En stund derefter
kom jag i samtal med den ene, för hvilken jag tog mig
friheten hemställa, om icke den öfversta byggnaden på 
stadskyrkotornet liknande ett par byxor. Mannen såg visserligen
med mycket begrundande på tornet, men tycktes ej rätt
fatta min anmärkning. Kanske förstår han ej språket; torde
hända, han är ett slags legations-sekreterare hos någon 
minister. Slängkappan med det röda fodret, den röda, 
framstickande vesten gåfvo mig starka anledningar till denna
förmodan. I det samma kom hans reskamrat, hvilken jag
igenkände för en bekant. -- "Hvart erna herrarne sig, om
jag får fråga?" -- "Vi äro stadde på utländsk resa, först till
Paris och sedan till Rom." -- Nu förstod jag, hvarföre
källaren i hast blifvit så snuskig, slängkappan fått rödt
foder, syrtuten sibiriska lamskinn, och sjöskumspiporna hängde
som tvenne blåsbälgar ur de öppnade mungiporna. Man
tillbjöd mig en plats på kuskbocken bredvid betjentgossen,
dock till höger. Jag tackade med tillkännagifvande, att jag
alltid undflytt ärans höjder; för öfrigt färdades jag hellre i
schäs, emedan dylika åkdon med sina två ben äro mera
menskliga än de med fyra. Klockan slog nu half sju i tornet.
Charlotte var sysselsatt med sina höga resande. Jag fick
mig ändteligen en hare, som slängdes till mig. De tvenne
stöfvarne, min knif och gaffel, gjorde derpå genast sin jagt.
Måltiden var snart fullbordad. Jag sköt stolen undan, steg
upp, betalade, tog min piska, steg upp i åkdonet, spottade
i stallväggen, gäspade, snusade, nös, for ut genom porten
och suckade: "Här var intet äfventyr att finna; nu har jag
ställt mig rätt väl med läsaren!"

När man gör kalas, börjar man alltid med att sopa och
skura golfven, damma väggar, stolar och speglar, sätta blommor 
i glasen, löf i spislarne, strö granris på golfvet. Så
vill också jag göra, innan jag börjar min lofvade berättelse,
ehuru kalaset blir ganska måttligt.

Jag förutsänder alltså en liten naturbeskrifning. Någon
stor spegel har jag ej att erbjuda. Till venster ser man
dock en sjö, för långt aflägsen, att någon af oss kan skåda
sig den; men den fåfänga solen, som hela dagen blott
speglar sig, ser jag med sitt anlete blicka ned på den lugna
ytan. Stolar med gröna öfverdrag ega vi öfver allt i dessa
kullar och små höjder. Det stora matbordet saknas ej heller:
en lång sträcka af åkrar, hvarpå Ceres framsatt sina 
brödkorgar; stekar finna vi på ängarne och längre bort i en
hage till och med lam- och kanske harstek; eller, om det
behagas fogel, så hafva vi der tättingar, skogsdufvor och
jemväl domherrar, om jag ej bedrar mig. De rinnande bäckarne 
släcka vår törst, och säkert finnes i den höga inspektorsbyggningen 
bortom Svärta ytterligare förfriskningar. Hvad göres oss mera 
behof? Dessert? -- Den kan ej komma förr än hösten, när de 
gula kloten mognat i aplarne. Men jag pratar, så att läsaren 
kanske blir mer hungrig på verklig mat, än på min historia. 
Skall jag då teckna taflan annorlunda? Må göra!

Se, huru skön aftonen är! Han har satt sig under skuggan af
molnen att hvila. Med solstrålen i sin blick lutar
han sitt blomsterhufvud mot kullarne. Med den ena handen
upplyfter han i ett fjerran regnbågens solfjäder, och i den
andra håller han den gyllene himlagloben. Midt emellan
hör jag åskan mullra, men på ett betydligt afstånd. Från
det mörka molnet utgå regnstrålar, liknande ned i marken
stående spjut. Dock snart är den ljungande dunderguden
försvunnen. Solen nedsjunker och med henne hvarje erinran 
af lifvets bullrande gyckelspel. Stillare blifva sångerna
i skogen. Foglarne lägga sina skimrande vingar till samman.
Tystnaden insveper sig i sin mörka mantel i dalarne. Såsom 
stjernor samla sig mina tankar efter dagens trollglans
och resans besvärligheter till en stilla betraktelse.

"Än berättelsen då?" hör jag läsaren otåligt utropa. --
Aj! det var sant. Jag tyckte mig vara i paradiset, och nu
är jag utjagad derifrån för att i mitt anletes svett börja mitt
arbete. Välan! jag är färdig, och i den kommande afdelningen 
skall jag, värde läsare, uppfylla mitt löfte.
<b>Fragment ur min journal vid en resa till Finland.</b>

<b>1.</b> 

<b>Allmänt plakat om ångfartygs-färden till Finland.</b>

	Älsklige bröder på Norr och Söder!

Måndagen den första Juli hissar ångskonerten Stockholm 
sin tufärgade svenska och norska flagg, för att kl. 3 på 
morgonen färdas till Åbo.

	»Tag min kyss, invånare af Luna,
	Och du, grafvens <i>Åbo</i>, tag min hand!»

Hvem af bröderna sätter nu upp tummen, till tecken att han 
medföljer? Bravo! en hel armé af tummar. Men vädret? Prata! 
Professor Dittmar har sagt i sin väderbok, att väderleken 
blifver vacker, och akademiska jurisdiktionen skall stå.

Ställen eder i ordning! Upprop sker!

Skol- och lancaster-läraren ***! -- Ja! -- Tag din säng och gack, 
ty på däck får du intet sängställe.

Den gruflige brodern och skoleläraren G -- --, hvar är han? Honom 
sälja vi för 30 silfverpenningar, i fall penningar tryta oss på resan.

Skolmästaren för djuren på konungens Djurgård! Svara antingen grymtande, råmande eller gnäggande. Du skall ansvara för salta köttet och osten.

Herrar södermanländingar, Rolander (kommer af rolig, munter, glad) och Simmander (af <sp>simma</sp>, dyka, vara qvick 
som en fisk)! Varen välkomne och ännu välkomnare, om
I med snus, tobak och eldstål infinnen eder på farkosten.

Korporal Mollberg! -- Ja! -- Han skall göra utdrag
ur Lings Gylfe om Jotarne.

Men, mine herrar och bröder, »mig förekommer det,
som vi ej kommit oss före ännu.» Låtom oss efterse.

Skolmästaren för djuren ombestyr osten och salta köttet.

Den gruflige brodern och skoleläraren G. förläggarknifven 
och saffranskringlorna.
	
Men bränvinet, mine herrar, se, derpå hvilar hela byggnaden. 
Du redlige, skolmästare och lancaster-lärare, som
ur bror med alla bryggare, detta måste du ombestyra jemte
portern.

Nå, än kappsäck? Hvem är nog ädelmodig att släppa
till sitt skinn till den?
	
Några böcker måste medtagas, exempli gratia: <sp>Min
son på galejan, Bellman</sp>. Jag packar in <sp>Bjuggs Atland</sp>. Karta får ej förglömmas.

Hur skönt att en gång i sin lefnad få se solen gå upp
och ned på det vida hafvet! A propos: hafva bröderna gjort
testamente, i fall vi drunkna?

Item förglömmes ej att medtaga blyerts och plån. Jag
vill afteckna några Jotar, för att sedermera låta stentrycka
dem bland herrar Liljegrens och Brunii <sp>Nordiska fornlemningar</sp>.

Slutligen och för det sista: böra ej några vissa lagar
utstakas? Låt höra!

1:o Hvar och en, som sp -- -- öfver däck under resan,
skall låta hålla en sexringning öfver sig, hvilken de friska
bröderne verkställa.

2:o Hvar och en, som icke sp -- --, plikte med öl och
porter, till dess han sp -- --.

3:o Inrättas en sparbank till förekommande af förspilning 
och misshushållning under resan.

                                           Salutem.

                                        <b>Mollberg.</b>
2.

<b>Sjögångsminnen.</b>

(Melodi: <i>Uti Kalmare stad der finnes ingen qvast.</i>)


Uppå vågorna blå
Det till Finland månd' gå
Om måndagen.

Först aptekare tre
Sig till skeppet bege.

Dito prester väl sju
Fick man skåda der nu.

Strax en beskus man tar,
Och se, himlen blef klar.

Så en half ofvanpå;
Strax månd' solen uppgå.

Under vågornas gång
Man nu höjde en sång.

Men prinsessan hon sof
I sin bädd med sitt hof.

Blott baronen han lopp
Upp och ner i galopp.

Ropa' Sjöblad, och svor
Som en stolt matador.

Nu mot Åland man kom.
Der allt hvälfde sig om.
Fåfängt hafsgudens skål
Drack man der ur en bål.

Det blef sjögång i buk.
Sjelf prinsessan blef sjuk.

Det blef sjögång i hals
Och på däcket en vals.

Vackra damer i säng
Rulla' kring, som på äng.

Intet tevatten halp.
En på näsone stalp.

En på ryggen hon låg
Och sjustjernorna såg.

Man till Degerby hann,
Och nu hvila man fann.

Der man rastade ut
Och drog på sin syrtut,

Klef i kajutan ned,
Sönderstött i hvar led.

Och i midnattens stund
Fick man ändtlig en blund
Om måndagen.
3.

<b>Samma dag meddelades bröderne följande visa, skrifven på
ryggen af en sofvande skotte.</b>

<i>Det var väl fan!</i> skrek <i>Filén</i>, der han satt,
Titta' i kikarn och blekna',
Läste den skrift, som i stjernornas natt
Ödet höll på till att teckna.
"Dalrar, så många, som stjernor här stå,
Skall du, Filén, af min hand än gång få." --
<i>Det var väl fan!</i> skrek <i>Filén</i>, der han satt,
Titta' i kikarn och blekna'.


"Tro mig, då blifver du ärad och stor.
Sjelf presidenten skall buga,
Ta dig i hand och dig kalla för bror.
Dig på kalas man skall truga,
Dricka din skål uti skummande vin.
Döttrarne skola dig kalla kusin." --
<i>Det var väl fan!</i> m. m.


"Nu på ditt vindsrum föraktad du går,
Ensam din pipa du röker.
Tro mig, de komma de härliga år,
Då man ditt vindsrum besöker,
Då i den dörr, der knappt surrat ett mygg,
Höga magnater ska' kröka sin rygg." --
<i>Det var väl fan!</i> m. m.

"Då skall det sägas: kors, hvad den Filén
Är för en man utaf heder!
Vacker derjemte -- Nej! se på hans ben,
Se på hans axlar och leder.
Se på hans näsa. Ej Jupiter kan
Ega en bättre än han, tag mig fan !" --
<i>Det var väl fan!</i> m. m.

"Då på Norrbro, hvart dn vänder din fot,
Alla ska' helsa och buga,
Ta dig med öppnade armar emot.
Sjelfva den näsvisa fluga,
Som på din näsa förut haft sin tron,
Vördsamt skall fly från dess höjd ned till skon." --
<i>Det var väl fan!</i> skrek Filén, der han satt,
Titta' i kikarn och blekna'.
                     <b>Tal,
	hållet i det gröna vid Kräftriket,</b>
        	en Septemberafton.


	Snart skola kräftorna krypa i dvala,
	   Plump, plump, djupt, djupt ner i sjön,
	   Backar och hällar sqvala
	   Af regn, med brusande dön,
	   Dimmorna floret kasta
	   Kring vissnade parker och trän,
	Myggor och flugor och fjärilar se'n
	Ej mer mellan härjade engder rasta,
	   Men sjunka med daggmasken ner
	   I gruset bland svampar och ler.

	Floras kjortel nu är utsliten,
		Hela habiten
		Bleknad och våt,
		Sommarens ståt
	   Förvänd i suckar och gråt.
	Snart mer ej dagen mägtar att lyfta
	Himmelens guldsköld på domnande arm.
	Natten, som trädt ur sin töckniga klyfta,
	Månskölden hängt på stjernbeströdd karm.
	Strömkarlar i procession upp till stranden
	Neckrosen vagga. I yrande sanden
	Myllas hon ner vid böljornas larm.

Men vändom våra blickar från dessa betraktelser till
något gladare. Skådom nedåt sjön, der Brunnsviken med sina
vattrade böljor glimmar.
	   Titta ditåt, min bror!
	   Knappt ditt öga du tror.
	   Se, hvilken skara så stor!
	   Gissa, hvem kan det vara
	   Hela denna skara?
	   Der flyga agnar
	   Mellan kärror och vagnar.
	   Der skimrar en yx.
	   Der ryker det, som ur Styx.
	   Mellan båtar vid strand
	   Årorna blänka
	   Och stänka
	Små drypande perlor på vattnets rand.

Jo, mine bröder, det är det splitter nya <sp>Djurgårdens
hushålls-sällskap</sp>, som nalkas oss i procession hit upp i
backarne. För naturens altare vilja dess ledamöter nedlägga 
sin vördnad. Hela Brunnsviken är fyld med pråmar,
vägen med promenerande till häst och fot. Främst ser
man ordföranden, trädande ur skuggan, fordom bärande
facklorna i Apollos tempel, nu hållande i sina händer prestafven 
behängd med vasa-ordnar, gjorda af grön halm, sjelf
klädd i halmhatt, byxor af getskinn med raggen utåt. Af
en landshöfding bäres på ett hyende spanmåls-direktionens
nycklar. Efter honom kommer en skara af nymfer under kor:

	»Sjungom, hvad han förehaft
	Att befrukta våra bygder!»

Derefter följer sällskapets dranktunna, körd af fyra råder, 
behängd med prismedaljer; så en buffel, ledd af tvenne
presidenter och undervisad i åkerbruks-vetenskapen af 
sällskapets sekreterare; slutligen modell till en stol för dem,
som äro besvärade af att sitta, buren af en kammarförvandt;
en maskin att stoppa korf med; en trumma, som går med
ångor och trummar af sig sjelf; modell till en gryta för kongl.
svenska arméen, med tillhörande grytringar och kran; modell
till en flyttbar galge; modell till en rakqvarn, som går
med vatten, för arméens behof; vy af ett hushåll, som spisar
potatis, växt på en nyodlad mosse; modell till en fogelskrämma 
att sätta i ärtland; dito till en tjufskrämma att
sätta i rofland; derefter följer en stuterimästare, omgifven
af fyra fölungar; så ett koppel kattor; dito tvåhundra kor
med pungar bak; två fulla bönder i skjortärmarne för att
väcka afsky för bränvinssupande, direkte införskrifna från
Fittja; modell till patronkök, hvari smör kan förvaras bredvid 
krutet; projekt till en liten barnvagn, för Sveriges små
grefvar och baroner; projekt till en luftnot att dermed
fånga skator och kråkor; underdånigst förslag att använda
alla krokryggiga och hjulbenta i banken, att vid lediga
stunder plocka sten ur sällskapets åkrar; projekt till 
förbättrade styltor för svenska akademien; karta öfver 
gödselhögarne i Sverige, jemte plan till deras utvidgande; 
projekt till en ny frisérkam för Trosaboarne; modell till 
ett nät att afhålla slagregn från tobaksplantager; projekt 
att tappa blod ur kreatur till palt, utan att döda eller 
skada dem; förslag att inrätta ett stuteri af lysmaskar, 
för att framdeles, till oljebesparing, dermed förse 
hufvudstadens lyktor; dito, nytt sätt att torka småländingarnes 
skinnbyxor utan eld; och ändteligen förslag att garfva 
menniskofötter till besparing af läder. Nu kommer musik och 
klingklang.


	KOR AF SÅNGARE OCH MUSIKANTER.

	Ädla möda!
	Äng och gröda
	Genom er
	All sin trefnad ser.
	Men låt det gå.
	Låt oss så.
	Kornen små
	Växa opp
	Till ett frodigt hopp.

	Rikets styrka,
	Er vi dyrka.
	Sverige än
	Eger landtbruksmän.
	Men låt det gå m. m.

	Ingen svike
	Kung och rike.
	Eder hand
	Odle fält och land.
	Men låt det gå m. m.

Tåget stadnar, sången tystnar, ledamöterna ställa sig i
en halfcirkel, ordföranden intager platsen midt uti och säger: 
»Invigom denna plats åt idogheten och trefnaden.»
Under tiden dansa industriens genier rundt omkring.

Men solen sjunker ned bakom horisonten. Skådespelet
är till ända. Vändom våra blickar till afsked åt den 
vissnande naturen.

	Bleka löf och stjernors glitter,
	Spindelnät, som ruggigt sitter
	Öfver fält och daggfyld park,
	Gråblå bölja, himmel mulen,
	Granen luggig, vinden kulen,
	Dimmors natt kring strand och mark,
	Foglens tystnad, skogens dunder,
	Vattnets porl ur djupets grunder,
	Allt bebådar höstens magt.
	Borta är all sommarns prakt.
	Än blåklockan och renfanan
	Blomstra ses. Men bort med tranan,
	Svan' och svalan re'n det bär.
	Myggan tystnar, flugan somnar,
	Allt blir stelt, ja, allting domnar
	Och i sorgeskrud sig klär.
	Gul är aspen, gul är lönnen,
	Vissnad eken, röd är rönnen.
	Allt bebådar höstens magt.
	Borta är all sommarns prakt.

<b>Anmärkningar till del. 2.</b>

Sid. 3.

<i>Slädpartiet.</i>

Tryckt första gången i Kometen 1827, N. 10. Lindrigt omarbetadt i
Samlade ungdomsskrifter I ocb ytterligare i Samlade skrifter 
(Dahlgrens uppl.).

Sid. 6.

<i>Vårvisa.</i>

Tryckt i Poetisk sångkalender för 1837.


Sid. 8.

<i>Gökvisa.</i>

Tryckt i Poetisk sångkalender för 1837.


Sid. 10.

<>Regnbågen.</i>

Tryckt i Kometen 1826, N. 71.


Sid. 12.

<i>Riddarholmen. Mel. kan sjungas som: Snart är din sällhets tid förfluten.</i>

Tryckt i Poetisk sångkalender för 1837.


Sid. 14.

<i>Vårvisa.</i>

Tryckt i Odalgumman 1829.


Sid. 16.

<i>Naturbetraktelse.</i>

Tryckt i Kometen 1826, N. 90.


Sid. 17.

<i>Månförmörkelsen.</i>
	
Tryckt i Kometen 1826, N. 102.
Sid. 20.

<i>Den första vårdagen.</i>

Tryckt i Freja, kalender för 1832. Stockh. 1830.

Sid. 24.

<i>Morgondimman.</i>

Tryckt i Freja, kalender för 1832.

Sid. 26.

<i>Slädföret.</i>

Tryckt i Jungfrun i det gröna, kalender för 1839. Stockh. 1838.

Sid. 29.

<i>Vestanvinden.</i>

Tryckt i Samlade ungdomsskrifter II 1828. Intaget i Dahlgrens 
omarbetning af Mollbergs Epistlar under afdelningen: Den första Maj,

Sid. 31.

<i>Vårbetraktelse.</i>

Tryckt i Kometen 1826, N. 30.


Sid. 33.

<i>Den 24 April.</i>

Tryckt i Odalgumman 1829.


Sid. 36.

<i>En blick på naturen.</i>

Tryckt i Odalgumman 1829.

Sid. 38.

<i>Hök och dufva.</i>

Tryckt i Babels torn. Söder ut.  Stockh. 1825. Omarbetadt i 
Samlade skrifter 1834 (Dahlgrens uppl.).


Sid. 41.

<i>Sista paret ut.</i>

Tryckt i Babels torn. Söder ut. 1825. Något omarbetadt i Samlade
skrifter 1834 (Dahlgrens uppl.).

Sid. 43.

<i>Till	en flicka, klädd som gosse.</i>

Tryckt i Freja, kalender för 1832.
Sid. 46.
<i>Program till de sköna.</i>

Tryckt i Talltrasten, kalender för 1843.

Sid. 48.

<i>Flickan och kärleksguden.</i>

Tryckt i Kometen 1826, N. 94. Omarbetadt i Samlade skrifter 1834
(Dahlgrens uppl.).


Sid. 51.

<i>Sefir och den gungande flickan.</i>

Tryckt i Babels torn. En rymdskrift. Norr ut. 1824. Omarbetadt i
Samlade skrifter 1834 (Dahlgrens uppl.).


Sid. 53.

<i>Till min flicka.</i>

Tryckt i Poetisk sångkalender för 1837.


Sid. 55.

<i>Till tvenne makar.</i>

Tryckt i Freja, poetisk kalender för 1832.


Sid. 57.

<i>Farväl till en flicka.</i>

Tryckt i Jungfrun i det gröna, poetisk kalender för 1839.


Sid. 59.

<i>Till ett brudpar.</i>

Tryckt i Toilett-kalender för 1833.

Sid, 61.

<i>Slänggungan.</i>

Tryckt i Poetisk sångkalender för 1837.


Sid. 63.

<i>Kärlekens snaror.</i>

Tryckt i Kometen 1825, N. 11. Omtryckt i Samlade skrifter 1834
(Dahlgrens uppl.).


Sid. 67.

<i>Till en förlofvad ungkarl.</i>

Tryckt i Kometen 1826, N. 24.
Sid. 69.

<i>Hymnen.</i>

Tryckt i Odalgumman 1829.


Sid. 73.

<i>Visa.</i>

Tryckt i Freja, poetisk kalender för 1832.


Sid. 75.

<i>De fyra åldrarne.</i>

Tryckt i Talltrasten, poetisk kalender för 1843.


Sid. 80.

<i>Barndomen.</i>

Tryckt i Toilett-kalender för 1833.


Sid. 81.

<i>Tre backar lång eller menniskolifvet.</i>

Tryckt i Kometen 1827, N. 29.


Sid. 83.

<i>Landt- och stadslifvet.</i>

Tryckt i Odalgumman 1829.


Sid. 85.

<i>Till en packhus-inspektor.</i>

Tryckt i Jungfrun i det gröna, poetisk kalender för 1839.


Sid. 87.

<i>Korsvägen eller det opåräknade mötet.</i>

Tryckt i Jungfrun i det gröna, poetisk kalender för 1839.


Sid. 89.

<i>.Med Raab benämnd.</i>

Axel Raab, kapten i Ingeniör-kåren, död 1836, Sveriges snillrikaste
Bellmanssångare.


Sid. 96.

<i>Festen på Drottningholm den 30 Augusti 1829.</i>

Tryckt i Odalgumman 1829.

År 1829 Augusti 21 kröntes Karl 14 Johans gemål Eugenia 
Bernhardina Desideria.

"Förliden Söndag [1829 Augusti 30] gaf H. K. H. Kronprinsen, i 
anledning af H. M. Drottningens kröning, en fête på Drottningholm,
som, i anseende till tillfället och den för dagen inträffade sköna
väderlek, blef en af de största och vackraste folkfester, som i 8verige
varit gifna." Post- och Inrikes-Tidningar 1829, N. 201.


Sid. 98.

<i>Stackars Gefion.</i>

En Assessor Joh. Paul Juringius hade uppfunnit ett sätt att medelst
tramphjul framdrifva fartyg. Denna mekanik anbragtes af uppfinnaren
på en farkost vid namn Gefion. Uppfinnaren och uppfinningen voro
flera gånger utsatta för Dahlgrens gyckel. Juringins svarade 
slutligen genom en skrift, kallad <i>Bihang till Freya och Morgonstjernan,
eller samtal mellan Comminister Dahlgren och Gefion</i>, Lund 1835,
81 sid. med motto: Tu skall svara Dåran, på det han ej må tro sig
klok vara. Syrach. Bokens enda märkvärdighet är den sång af C. F.
Dahlgren, "afsjungen på fartyget Gefion 28 Maj 1826", som finnes
intagen i denna del sid. 257.


Sid. 117.

<i>Parallel mellan prestlifvet i hufvudstaden och på landet.</i>

Tryckt i Jungfrun i det gröna, poetisk kalender för 1839.


Sid. 118.

<i>Och sin komet begagnar.</i>

Populär förvridning af <i>kommoditet</i>.


Sid. 122.

<i>Pastoral till en vän.</i>

Tryckt i Babels torn. En rymdskrift norrut. 1824. Omarbetsdt i
Samlade ungdomsskrifter 1828 och Samlade skrifter (Dahlgrens uppl.)
1834. Finnes i handskriften Sällskapet Minus Archiv under titel:
Till Kongl. Hofpr. och Kyrkoherden A. Rogberg d. 3 Mars 1822.

Sid. 124.

<i>Åkerspöket.</i>

Tryckt i Kometen 1826, N. 84, uti en på utgifvaren af tidningen
Argus syftande skämtsam artikel. Omarbetadt i Samlade skrifter
1834 (Dahlgrens uppl.).


Sid. 128.

<i>Det nya Eden.</i>

Tryckt i Kometen 1825, N. 3. Omarbetadt i Samlade ungdomsskrifter
1828 och i Samlade skrifter 1834 (Dahlgrens uppl.).


Sid. 129.

<i>Ljög mosaik.</i>

<i>Mosaik</i> kallades en stående afdelning i tidningen Argus.
Sid. 131.

<i>Sjömansvisa.</i>

Tryckt i Kometen 1826, N. 85. Omarbetad i Samlade ungdomsskrifter
1828, och i Samlade skrifter 1834 (Dahlgrens uppl.) förkortad med
2 verser.


Sid. 134.

<i>Nordens skuggsida.</i>

Tryckt i Jungfrun i det gröna, poetisk kalender för 1839.


Sid. 137.

<i>Sång för brudtärnor.</i>

Tryckt i Talltrasten, poetisk kalender för 1843.


Sid. 139.

<i>Påfven och Sultanen</i>

Tryckt i Poetisk sångkalender för 1837.


Sid. 141.

<i>Birfilaren.</i>

Tryckt i Samlade ungdomsskrifter II. 1828.


Sid. 143.

<i>Brunnsdrickningen i Kungsträdgården.</i>

Tryckt i Kometen 1826, N. 51.


Sid. 145.

<i>Fråga och svar.</i>

Tryckt i Samlade skrifter 1847-52 (Arwidssons uppl.). Utgifvaren
har ej lyckats finna, om stycket förut varit tryckt eller hvarest.
Finnes i samlingen af Dahlgrens handskrifter i Kongl. Biblioteket.


Sid. 148.

<i>Vid ett besök på Fiskartorpet.</i>

Tryckt i Kometen 1826, N. 73.


Sid. 149.

<i>Fiskmåsen och löjan.</i>

Tryckt i Kometen 1826, N. 43, under titel "Fiskmåsen och gäddan."
Omarbetadt i Odalgumman 1829 och i Samlade skrifter 1834 
(Dahlgrens upp).


Sid. 151.

</i>Apotekare-visa.</i>

Tryckt i Samlade ungdomsskrifter I, 1828.
Sid. 154.

<i>Jägare-sång.</i>

Tryckt i Samlade skrifter 1834 (Dahlgrens uppl.)


Sid. 156.

<i>Visa om snuset.</i>

Tryckt i Jungfrun i det gröna, poetisk kalender för 1839.


Sid. 158.

<i>Undertecknad på paradbädd.</i>

Trykt i Odalgumman 1829. Stycket <i>Dödsbetraktelser under en sjukdom</i> innefattar 1. Farväl till min gamla säng; 2. Undertecknad på
sin paradbädd; 3 Begrafningen; 4. Min egen ballad. Dahlgren har
sjelf i sin upplaga af sina Samlade skrifter medtagit endast stycket 2.
Utgifvaren af denna upplaga har vågat äfven intaga stycket 3.


Sid. 161.

<i>Begrafningen.</i>

Se anm. till sid. 158.


Sid. 165.

<i>Mitt hopp på det nya året.</i>

Tryckt i Kometen 1827, N. 3.


Sid. 167.

<i>Småländingen.</i>

Tryckt i Ångbåtssånger 1837.


Sid. 169.

<i>Till mig sjelf med utsigt af ledamotskap i Svenska akademien.</i>

Tryckt i Jungfrun i det gröna, poetisk kalender för 1839.


Sid. 171.

<i>Sång till hembygden.</i>

Tryckt i Jungfrun i det gröna, poetisk kalender för 1839.


Sid. 173.

<i>Mitt hjertas källa.</i>

Tryckt i Kometen 1827, N. 22.


Sid. 175.

<i>Sång på Djurgården.</i>

Tryckt i Jungfrun i det gröna, poetisk kalender för 1839.
Sid. 178.

<i>Ångfartyget Amiral Platen.</i>

Tryckt i Ångbåtssånger 1837.


Sid. 182.

<i>Resan till solen.</i>

Tryckt i Ångbåtssånger 1837.


Sid. 185.

<i>Visa öfver Kisa-mor.</i>

Tryckt i Talltrasten, poetisk kalender för 1843. Fru Maria Janson,
vanligen kallad Kisa-mor, erhöll på grund af visad duglighet i 
läkarekonsten tillstånd af Sundhets-Kollegium att praktisera. Hon var 
bosatt i Horns socken i Östergötland. Sitt binamn erhöll hon från
Kisa gästgifvaregård, som låg närmast hennes hem och dit hjelpsökande
först begåfvo sig. Hon dog 1842.


Sid. 188.

<i>Visa om Svartrockarne.</i>

Tryckt i Tummeliten, poetisk riksdagskalender för 1841.


<i>Så från Bell som ifrån Hill.</i>

Bell var till samman med Lancaster uppfinnare af den efter dem 
uppkallade undervisningsmetod, som äfven i vårt land en tid gjorde
mycket buller af sig.

Sid. 190.

<i>Sångaren af den moderna sorten.</i>

Tryckt i Talltrasten, poetisk kalender för 1843.


Sid. 193.

<i>En tidningsskrifvares yttersta vilja.</i>

Tryckt i Odalgumman 1829.


Sid. 195.

<i>Till månen.</i>

Tryckt i Kometen 1825, N. 14.


Sid. 197.

<i>Nyårsmorgonen 1830.</i>

Tryckt i Odalgumman 1829.


Sid. 199.

<i>Aftäckningen af Bellmans byst.</i>

Tryckt i Talltrasten, poetisk kalender för
1843. Bellmans byst, 
modellerad af Byström och gjuten i Rom, aftäcktes högtidligt å 
Djurgården 26 Juli 1829. "Sällan har en fest med denna enkelhet
varit mera vördnadsbjudande." Den bevistades af Bellmans enka,
Lovisa Fredrika, född Grönlund, af hans son, Adolf Jakob Henrik
Martin, sidenkramhandlare i Stockholm, samt af flera bland 
Bellmans vänner, bland hvilka märktes den 80-årige professor Anders
Blad, till hvilken skalden egnat Fredmans Epistel N. 81: <i>Märk, hur
vår skugga -- märk, Movitz, mon frère.</i>


Sid. 200.

<i>Sjelf Oxion trampar sin väg uppå våg.</i>

"Trampfartyget <i>Gefion</i>, men som vanligen kallades Oxion, emedan det
gick med trampkors och trampades af oxar; likväl, emedan hjulet,
hvari de menlösa kreaturen trampade, icke var nog rymligt, måste
hornen på dem först afsågas." Not af Dahlgren.
Jfr. noten till sid. 98.


Sid. 207.

<i>Haga.</i>

Finnes i Kongl. Bibliotekets samling af C. F. Dahlgrens handskrifter. Om
eller hvarest det förut varit tryckt, är utg. obekant.


Sid. 209.

<i>En juli-afton.</i>

Finnes i Kongl. Bibliotekets samling af C. F. Dahlgrens handskrifter.
Om eller hvarest det förut varit tryckt, är utg. obekant.


Sid. 211.

<i>Fjäriln.</i>

Tryckt i Nya Extra Posten 1820, N. 12.


Sid. 212.

<i>Djurgården.</i>

Hittills otryckt. Finnes i Kongl. Bibliotekets samling af C. F. Dahlgrens
handskrifter.


Sid. 213.

<i>Konung Salomo och hans narr Markolfus.</i>

Tryckt i Kometen 1826, N. 12.


Sid. 218.

<i>Borgmästarens horn.</i>

Tryckt i Opoetisk kalender för poetiskt folk 1822. Sommarhäftet.
Sid. 222.

<i>Julnatten eller klockaren i Skånköping.</i>

Tryckt i Opoetisk kalender för poetiskt folk 1822 Sommarhäftet.


Sid. 225.

<i>Mästermannens bröllop.</i>

Tryckt i Talltrasten, poetisk kalender för 1843.


Sid. 230.

<i>Galgfoglarne.</i>

Tryckt i Odalgumman 1829.


Sid. 231.

<i>Den siste fosforisten.</i>

Tryckt i Kometen 1826, N. 33. Lindrigt omarbetad i Samlade 
ungdomsskrifter I, 1828, samt i Samlade skrifter 1834 (Dahlgrens uppl.).


Sid. 235.

<i>Den siste dryekeskämpen.</i>

Tryckt i Opoetisk kalender för poetiskt folk, 1822. Vinterhäftet.


Sid. 239.

<i>Movitz' klagan.</i>

Tryckt i Kometen 1827, N. 104.


Sid. 241.

<i>Movitz' anlete.</i>

Tryckt i Opoetisk kalender för poetiskt folk, 1822. Vinterhäftet. 
Lindrigt omarbetad i Samlade ungdomsskrifter 1828 och i Samlade
skrifter 1834 (Dahlgrens uppl.).


Sid. 244.

<i>Mollbergs filosoti.</i>

Tryckt i Samlade ungdomsskrifter II, 1828.


Sid. 246.

<i>Mollbergs frieri.</i>

Tryckt i Freja, poetisk kalender för 1833.


Sid. 248.

<i>Sorgeruna öfver fader Bergström.</i>

Tryckt i Aftonstjernan, poetisk kalender för 1833. Omarbetad i 
Samlade skrifter 1834 (Dahlgrens uppl.).
Sid. 251.

<i>Flaskans, korkens och korkskrufvens upprinnelse.</i>

Tryckt i Barbara Aftonblad Anno 1841 Lördagen 4 December.


Sid. 255.

<i>Samtal mellan Mulpus och Markolfus om pastorat.</i>

Tryckt i Samlade ungdomsskrifter I, 1828.


Sid. 257.

<i>Sång för grekerne.</i>

Särskildt tryckt 1826. Finnes äfven intagen i den i noten till sid. 98
omtalade skriften af J. P. Juringius, Bihang till Freja och Morgonstjernan eller samtal mellan Comminister Dahlgren och Gefion, Lund 1835.

Sid. 259.

<i>Vid Lorenzo Hammarskölds begrafning.</i>

Särskildt tryckt i Stockholm hos H. A. Nordström. Upptaget i 
Arwidssons upplaga af Dahlgrens Samlade skrifter.
Hammarsköld dog 1827 Oktober 15.


Sid. 261.

<i>Riksdagsvisa.</i>

Tryckt i Poetisk sångkalender för 1837.


Sid. 263.

<i>Elegi öfver brodren Stjernstolpe.</i>

Tryckt i Aftonstjernan, poetisk kalender för 1833.

Johan Magn. Stjernstolpe, den glade skalden, född 1777, död 1831.
"Mer orginel som menniska än som sångare."

<tab>"Öfver allt låg godheten i grunden.
<tab>Af hvar handling, tanke och begär."

<tab>"Bror med halfva Sverige."
                                 B. v. BESKOW.


Sid. 267.

<i>En skål för naturforskningen.</i>

Tryckt i Aftonstjernan, poetisk kalender för 1833.


Sid. 269.

<i>Sång till professor Agardh, då han blef biskop.</i>

Tryckt i Talltrasten, poetisk kalender för 1843.

Karl Adolf Agardh, den snillrike botanisten, matematikern och 
statsekonomen, professor i Lund 1812, Biskop i Karlstad 1834, död 1859.
Sid. 273.

<i>Med anledning af riksdagens afblåsande 1835.</i>

Tryckt i Poetisk sångkalender för 1837.


Sid. 275.

<i>Sång på Östgöta gilles högtidsdag 28 Nov. 1835.</i>

Tryckt i Poetisk sångkalender för 1837.


Sid. 278.

<i>Helsning af Östgöta gille till Södermanlands och Nerikes
gille</i> etc.

Tryckt i Poetisk sångkalender för 1837.


Sid. 280.

<i>Till naturforskaren, professor doktor Hedenborg</i> etc.

Tryckt i Poetisk sångkalender för 1837.
Johan Hedenborg, naturforskare, läkare och resande. Utgifvit arbeten
öfver Turkiet. Bosatt på Rhodos sedan 1840-talet. Sedan flera svåra
olyckor drabbat honom, erhöll han pension af svenska staten. Död
i Florens 1865.


Sid. 282.

<i>Till en skollärare.</i>

Tryckt i Poetisk sångkalender för 1837.


<i>Seseman.</i>

Öfver denne Hans Jakob Seseman, "Aritmetices Magister" och ändlös
rimmare, en på den tiden rikskunnig man, har Dahlgren i Jungfrun
i det gröna, poetisk kalender för 1839, ett stycke, 74 sidor långt,
hvilket utg. af innevarande upplaga af skaldens arbeten ej ansett
böra intagas, oaktadt Dahlgren sjelf uppfört det i det "Förslag till
Samlade skrifter," skrifvet af hans egen hand, hvilket finnes i Kongl.
Bibliotekets ego.


Sid. 284.

<i>Tal i sällskapet P. B. 1837.</i>

Särskildt tryckt under titel: Tal i P. B. på Barbaradagen år 1837 af
Sällskapets Ordens-skald. Stockh. 1837. Omtryckt i Samlade skrifter
(Arwidssons uppl.).


Sid. 286.

<i>Frangi non flecti</i>, brytas, men ej böjas.
Sid. 293.
<i>En skål för professor Hedenborg.</i>

Tryckt i Jungfrun i det gröna, poetisk kalender för 1839.
Jfr. anmärkningen till sid. 280.


Sid. 295.

<i>Vid Karl Aug. Nicanders jordfästning.</i>

Särskildt tryckt i Stockholm hos Norstedt & Söner. Upptaget i 
Samlade skrifter (Arwidssons uppl.) II.

Nicander dog 7 Febr. 1839.


Sid. 299.

<i>Till biskop Franzén.</i>

Tryckt i Tummeliten, poetisk riksdagskalender för 1841.


Sid. 303.

<i>Sång till professor Karl Ritter</i> etc.

Tryckt i Tummeliten, poetisk riksdagskalender för 1841.

<i>Karl Ritter</i>, grundläggaren af den vetenskapliga geografien, professor
vid universitetet i Berlin; död 1859.


Sid. 306.

<i>Visa om popularitets-jägarne inom riksstånden.</i>

Tryckt i Tummeliten, poetisk riksdagskalender för 1841.


Sid. 308.

<i>Visa för våra prestgummor.</i>

Tryckt i Tnmmeliten, poetisk riksdagskalender för 1841.


Sid. 310.

<i>Inlaga till Riksens Ständers Justitie-Ombudsman</i> etc.

Tryckt i Tummeliten, poetisk riksdagskalender för 1841.


Sid. 315.

<i>En skål för herr professor Marmier.</i>

Tryckt i Tummeliten, poetisk riksdagskalender för 1841. Xavier Marmier, mångskrifvande fransk författare, deltog i den franska expeditionen 
till norden 1836-38.


Sid. 319.

<i>De varma serveterna</i> etc.

Tryckt i tidningen Svenska Minerva 1841, N. 76.
Sid. 321.

<i>Farväl till..Rektorn..Bergvall</i> etc.

Tryckt i Talltrasten, poetisk kalender för 1843.


Sid. 324.

<i>Sång på Östgöta gilles högtidsdag 28 Maj 1842.</i>

Tryckt i Talltrasten, poetisk kalender för 1843.


Sid. 328.

<i>Till Tegnér,</i<

Tryckt i Kometen 1826, N. 92.

<i>Bålen.</i>

Tryckt i Samlade ungdomsskrifter I, 1828.


Sid. 331.

<i>Molnskyarne.</i<

Detta stycke, författadt 1819, trycktes första gången i Samlade 
ungdomsskrifter 1828. Omtryckt i Samlade skrifter (Arwidssons uppl.).

P. D. A. Atterbom hade, efter att hafva under flera år på det ifrigaste
deltagit i de bittra litterära striderna, i hvilka han, efter B. E. 
Malmströms omdöme, var "den dunklaste bland de dunkla och den 
våldsammaste bland de våldsamma," 1817 företagit en resa till 
Tyskland och Italien. Hans vänner väntade, att hans hemkomst skulle
medföra något afgörande, något "kraftigt", och i denna glada 
förväntan är stycket skrifvet. De diktade namnen härleda sig från
<i>Rimmarebandet, Tungusisk Tragicomedie</i> och <i>Polymnia eller Rimmarnes
Stora Balett</i>, den förra i <sp>Polyfem</sp> 1810, den senare 1811. Namnen användes sedan i <i>Markalls Sömnlösa Nätter</i> och beteckna -- <i>Struthio</i> <sp>Johan Olof Vallin</sp>, <i>Nihilson</i> <sp>Björck</sp>, <i>Nestor</i> <sp>Nils von Rosenstein</sp>, <i>Pistor</i> <sp>Karl Johan von Becker</sp>, <i>Lindvurm</i> <sp>Anders Lindeberg</sp>, <i>Idegran Major</i> <sp>P. A. Granberg</sp>, <i>Idegran Minor</i> <sp>J. P.
Grangren</sp>, <i>Polyhistrio</i> <sp>Karl Gustaf af Leopold</sp>, <i>Juniperimons</i> <sp>L. M. Enberg</sp>, <i>Markall</i> <sp>Peter Adam Vallmark.


Sid. 333.

<i>Den 19 Juni 1823</i>, dagen för Oskars och Josefinas biläger.


Sid. 334.

<i>Valerii flugas domning.</i>

Syftar på den fordom allbekanta visan: <i<Vin fördrifver galla</i>, i hvilken
en vers lyder:

<tab>Den, som nykter somnar
<tab>Vid sin flaska vatten,
<tab>Han likt flugan domnar
<tab>I Oktobernatten.

Dahlgren har förmodligen ansett visan vara af Valerius, hvilket dock
ej är fallet.
<sp>Polyfem. Ktt blad att läsa på sängen</sp>; utkom 1810--12. 
Medarbetare Askelöf, Hammarsköld, Livijn, Adlerbeth och Rääf.

<sp>Journal för Litteratur och Theater</sp>, utgifven af P. A. Vallmark.

<i>då Struthio ännu satt qvar i buren.</i>
<i>Struthio</i> betecknade <sp>Johan Olof Vallin</sp>. Orden hänsyfta på ett ställe i ofvan omtalade stycke <i>Rimmarbandet.</i>

<i>Morfars snåla tupp sprang bort med ridikylen och Nihilson</i> hänsyftar äfven
på ett ställe i det ofvan nämda stycket <i>Polymnia eller Rimmarnes stora
balett. Nihilson</i> betecknar <sp>Sven Björck Svensson</sp>, grosshandlare, belönt med andra priset af Svenska akademien 1802 för en skrift öfver prisämnet: "Är ålderdomen efter naturens inrättning ett tillstånd af
förlorad sällhet eller af ombytta föremål derför," ntgifvare af Polymnia
eller Skaldestycken af särskilte författare. Stockholm 1807.


Sid. 335.

<sp>Samuel Joh. Hedhorn</sp>, född 1783, den förträfflige psalmförfattaren, kyrkoherde i Askeryd och Bredestad af Linköpings 
stift, hade varit lärare vid Svea lifgardes fattigskola i Stockholm.

Sid. 337.
<i>f d. skolläraren Mag. Boræus.</i>

Om denne <sp>Lars Joh. Boræus</sp>, som Dahlgren sannare skildrat i <i>Nahumm Fredrik Bergströms krönika</i>, se Dahlgrens lefnadsteckning.

Sidd. 338, 9.

<sp>Schelling, Tieck</sp> och <sp>Jean Paul</sp> (Joh. Paul Friedr. Richter) hade, i synnerhet den först nämde, under Atterboms vistelse i Tyskland bevisat honom mycken vänskap.

<sp>Amalia von Imhoff</sp>, sedan gift med General-fälttygmästaren i svensk tjenst, Karl Gottfried von ilellvig, författarinna af skaldestycket 
<sp>"Die Schwestern von Korcyra</sp>" och öfversättarinna af </sp>Frithiofs saga</sp>, hade till en del bekostat Atterboms utländska resa.

<sp>Paulina Gotter</sp>, Schellings sköna och snillrika hustru.

Sid. 347.

<i>Nestor</i> betecknar <sp>Nils von Rosenstein</sp>; <i>Pistor</i> <sp>Karl von Becker</sp>, lagman, belönt med stora priset i svenska akademien 1817 för <sp>Sång till Gustaf III:s ära</sp> och författare af <sp>Försök i skaldekonsten</sp> Stockholm 1820; <i>Lindvurm</i> <sp>Anders Lindeberg</sp>, medarbetare i tidningen Allmänna Journalen, sedermera utgifvare af Stockholms-Posten 1821-33, af Svea Hofrätt dömd till döden 1834 för majestätsbrott i anledning af en skrift under titel "Upplysningar rörande Kongl. Theatern;" uppbygde den Nya teatern, den nu varande Dramatiska 1842; hans Samlade skrifter utkommo i 2 band 1835; död 1849.


Sid. 348.

<i>Hammarberg</i>, Rosensteins betjent.

<i>Idegran Major</i> betecknar <sp>Per Adolf Granberg</i>, flitig författare, fem
gånger prisbelönt af Svenska akademien; <i>Idegran Minor</i> <sp>J. P.
Grangren</sp>, kassör vid hofvets fattigkassa och klockare vid hofförsamlingen,
två gånger prisbelönt; <i>Rimfors</i> <sp>C. G. Nordforss</sp>, öfverste,
teaterdirektör, prisbelönt af Svenska akademien för Sång öfver Balzar Horn
och Sång öfver Kronprinsen <sp>Karl August</sp>; <i>Polyhistrio</i> <sp>Karl Gustaf
af Leopold</sp>; <i>Juniperimons</i> <sp>Lars Magnus Enberg</sp>, lektor,
Rosensteins skyddsling och efterträdare i Svenska akademien 1824. Om
detta val ytttar Tegnér i bref till Brinkman; "För någon tid sedan
undrade Argus, huruvida akademien skulle ta sin nya ledamot ur den
franska eller tyska skolan: hon har gått en medelväg och tagit honom
ur trivialskolan." Se Tegnérs Efterlemnade skrifter, del. 1, sid. 233.
Enberg dog 1865. <i>Asfalinius</i> betecknar <sp>David Aspelin</sp>, lektor i
Wexiö, professor, kontraktsprost, belönt med akademiens stora pris
1815 för "Sång öfver Sveriges och Noriges förening." Vid hans död
1821 skref Tegnér en grafskrift, intagen i hans Samlade skrifter, uppl.
af 1860, del 2, sid. 279.

<h3>Sid. 349.</h3>

<i>Esaias</i> betecknar <sp>Esaias Tegnér</sp>.

<h3>Sid. 350.</h3>

<i>Verksgesällen Nils Lorens.</i>

<sp>Nils Lorens Sjöberg</sp>, expeditionssekreterare, Kellgrens medarbetere
i Stockholmsposten, af Thorild kallad "den oskyldigaste bland
menniskor," hörde till den första uppsättningen af Svenska akademien.
Skaldestycken utgifna 1796, ny upplaga 1820. Prisbelönt för ett
ode: "Gustaf Adolfs tillträde till regeringen." Död 1822.

<h3>Sid. 351.</h3>

<sp>P. A. Sondén</sp>, född 1792. Skolkamrat i Linköping med Dahlgren. Skrifvit flera stycken i Atterboms Poetiska kalender och Dahlgrens Opoetiska.
Rektor i Jobannis kyrkoskola i Stockholm. Pastorsadjunkt i Klara.
Konsistorienotarie. Sekreterare i presteståndet vid 1834 års riksdag.
Komminister i Klara. Utgifvit Bellmans, Bergklints och Kexells skrifter.
Omarbetat Hammarskölds Svenska vitterheten. Död 1837.

<sp>Lorenzo Hammarsköld</sp>, född 1785. 1808 amanuens i Kongl. Biblioteket. Utgaf 1818 <i>Svenska vitterheten, historiskt-kritiska aateckninqar.</i> Var jemte Atterbom den nya skolans förnämste kämpe. Lika välvillig och godmodig i det enskilda lifvet, som våldsam såsom författare.
Död 1827.

<sp>Vilhelm Fredrik Palmblad</sp>, född 1788, medlem af Aurora-förbundet.
Köpte 1810 det Akademiska boktryckeriet i Upsala och utgaf sedan
Phosphorns, Poetisk kalender och Svensk Litteraturtidning. 1835 professor i grekiska språket. Död 1852.

<sp>C. S. v. Zeipel</sp>, flitig romanförfattare och skald, född 1793, död 1849.

<sp>Gustaf Vilh. Gumælius</sp>, född 1789, började sitt författareskap i Poetisk kalender. Docent i grekiska språket i Upsala 1818. 1828 lektor
i Strengnäs. Utgaf 1828 en historisk roman <sp>Thord Bonde</sp> 1:a del.,
som länge ansetts vara i Sverige oöfverträffad. 1853 kyrkoherde i
Wiby och Tångeråsa af Strengnäs stift. 1853 kyrkoherde i Örebro.
Utgaf vid 70 års ålder sitt stora skaldestycke <sp>EngeLbrecht. Lefver ännu.
<sp>Arvid August Afzelius</sp>, född 1785. Utgifvare af 
Eddorna och, tillsamman med Geijer, af Svenska folkvisor. Författare 
af Svenska folkets sagohäfder. Hade i Stockholm en privatskola, 
der Dahlgren var lärare. Flyttade till Enköping såsom kyrkoherde 
derstädes 1821. Död 1871.

<sp>Anders Jakob Danielsson Cnattingius</sp>, född 1792. Lärare vid
Norrmalms Allmänna barnskola i Stockholm. Sedermera kyrkoherde i
Kettilstad och Tjärstad i Linköpings stift. Flitig pedagogisk 
skriftställare. Ledamot af komitén för öfverseendet af rikets allmänna undervisningverk. Död 1864. Härmed rättas uppgiften i Lefnadsteckningen 
öfver Dahlgren Del. I, sid. XV, der Cnattingius uppgifves ännu
lefva, hvilken felaktiga uppgift uppkommit genom förvexling med
J. K. Brandelius. Jemför Anmärkningen till Del. 2, sid. 394.

<sp>Per Elgströms</sp>, ung, lofvande skald, död 1810, 29 år gammal.

<sp>Georg Ingelgren</sp>, född 1782, skrifvit flera stycken i Poetisk kalender, af hvilka såsom det bästa kan räknas Majsång. Död 1813.

<sp>Johan Börjeson</sp>, född 1790, dramatisk skald. Kyrkoherde i Veckholms församling af erkestiftet. Död 1866.

<sp>Emanuel Bruzelius</sp>, boktryckare. Förläggare af det för sin tid ofantliga verket <sp>Bibliothek der deutschen Classiker</sp>.


Sid. 355.

<sp>Eufrosyne</sp>, pseudonym för fru <sp>Julia Kristina Nyberg</sp>, född Svärdström, en af Sveriges bästa författarinnor. Född 1785. Död 1854.

Dikter af Eufrosyne 2 band. Samlade dikter 3 band.


Sid. 356.

<sp>Johan Henrik Schröder</sp>, född 1791. Akademie-bibliotekarie och Archæologiæ professor i Upsala 1830. Död 1857.


Sid. 357.

<i>Markall</i> <sp>Peter Adam Vallmark</sp>, född 1777, Kongl. Bibliotekarie 1811, Kansliråd. Under de häftiga litterära striderna 
1810-20 förkämpen mot fosforisterna. Utgifvare af Journal för Litteratur 
och Teater, Allmänna Journalen och Journalen. Redaktör af Statstidningen och
af Post- och Inrikes Tidningar. Död 1858.

Fru <sp>C. C. Uddén</sp>, författarinna till ett 454 sidor starkt pelrorale, <sp>Familjegåfvan eller stycken, egnade åt högtidligheter inom fa-
miljen</sp>, Kristianstad 1819.

Sid. 358.

<sp>Johan Peter Kullman</sp>, född 1795. Huspredikant hos grefve J. G. Oxenstjerna 1818. Adjunkt i Jakob i Stockholm 1819. Pastor i Södertelge 1827. Död 1867.
Sid. 375.

<sp>P. A. Sondén</sp> se anm. till sid. 351.

Sid. 376.

<sp>Cnattingius</sp>, se anm. till sid. 351.


Sid. 378.

<sp>Olof Rogberg</sp>, född 1787. Prestvigd 1812. Kirurgie magister 1818.
Adjunkt i Klara församling i Stockholm 1820-24. Konsistorienotarie
1822. Teologie doktor 1830. Kyrkoherde i Nyköping. Död 1863.

Sid. 388.

Den nya kyrkogården utanför Norrtull i 8tockholm invigdes af Johan Olof
Vallin Trefaldighetsaftonen 1827.


Sid. 394.

<sp>Johan Kristian Brandelius</sp>, född 1789. Magister 1812. Lärare vid
Frimurarebarnhusets skola i Stockholm 1815. Regementspastor vid Södermanlands regemente 1825. Kyrkoherde i Fredsberg af Skara stift 1830. Lefver ännu (Sept. 1875).


Sid. 398.

<sp>Anders Fryxell</sp>, född 1785. Lärare vid Djurgårdens skola vid Stockholm. Kollega vid Maria skola i Stockholm 1822. Rektor derstädes
1828. Kyrkoherde i Sunne af Karlstads stift 1835. Genom sin skrift,
Förslagslag till enhet och medborgerlighet i de allmänna undervisningsverken, utgifven 1823, befordrare af den nya rigtningen i svenska skolväsendet. 
Började samma år sitt ännu pågående ofantliga verk, Berättelser ur svenska historien.


Sid. 405.

<i>Skalden och publiken.</i>

Tryckt i Kometen 1827, N. 38. Omarbetadt i Samlade skrifter 1834
(Dahlgrens uppl.).

Sid. 409.

<i>Det första mötet</i>, Lustspel af Scribe och Mélesville.

<i>Den trogna hunden</i>, historiskt skådespel.


Sid. 412.

<i>Sjöscen från sydafloden.</i>

Tryckt i Talltrasten, poetisk kalender för 1843.
Sid. 415.

<i>..en annan Lith, låg naturen.</i>

»Lilith war dem Talmud zufolge die Dæmonenmutter, mit weicher
Adam vor dem Falle verkehrte.» <i>Nork</i>, Etymologisches-symbolisches-
mythologiska Real-Wörterbuch.


Sid. 419.
<i>Informatorn och discipeln.</i>

Tryckt i Talltrasten, poetisk kalender för 1843.


Sid. 425.

<i>Tal, hållet i Haga park</i> etc.

Tryckt i Opoetisk kalender för poetiskt folk. Vinterhäftet. 1821.


Sid. 430.
<i>Tal, hållet i Gröna rutan.</i>

Rörande detta sällskap se Lefnadsteckningen.


Sid. 435, noten.

Hvem Dahlgren med <i>solguden</i> åsyftar, är svårt att afgöra. Efter en
uppgift af Prof. And. Fryxell lär L. Hammarsköld en gång blifvit 
excluderad. Han promoverades 1812, Atterbom och Palmblad 1815.

Sid. 439.

<i>Fantasien.</i>
	
Tryckt i Babels torn, norrut, 1824. Omarbetadt i Samlade skrifter
1834 (Dahlgrens uppl.)


Sid. 445.
<i>Tal öfver Barbara. 1.</i>

Tryckt i Samlade ungdomsskrifter I, 1828.


Sid. 450.

<i>Tal öfver Barbara. 2.</i>

Tryckt i Samlade ungdomsskrifter 1, 1828.


Sid. 455.

<i>Tal öfver Barbara. 3.</i>

Tryckt i Samlade skrifter 1834 (Dahlgrens uppl.).


Sid. 460.

<>De sista septemberdagarne.</i>

Verserna tryckta i Kometen 1826 N. 76. Stycket fullständigt i 
Samlade ungdomsskrifter II, 1828.
Sid. 464.

<i>Ett litet impromptu.</i>

Skrefs 1821 i Sällskapet Minus och finnes i den af Sondén renskrifna
samling <i>Sällskapet Minus Archiv</i>, handskrift i Herr Professor Fryxells
ego. Tryckt i Kometen 1826 N. 42. Omarbetadt och tillökt med
den prosaiska delen i Samlade ungdomsskrifter II. 1828.

<i>Afzelius</i>, se anm. till sid. 351.

Sid. 467.

<i>Min resa till Småland.</i>

Tryckt i Kometen 1827, N. 58, 6l, 65, 71, 72, 97, under titel: 
Fragmenter ur min resejournal. Omarbetadt i Samlade ungdomsskrifter II,
1828. Oafslutadt.

Sid. 486.

<i>Fragment ur min journal</i> etc.

Tryckt i Samlade ungdomsskrifter I, 1828.

Sid. 492.

<i>Tal, hållet ... vid Kräftriket.</i>

Tryckt i Samlade ungdomsskrifter II, 1828.

<i>Kräftriket</i>, ett då varande utvärdshus utanför Stockholm.
<b>Innehåll.</b>

<b>Lyriska dikter.</b> (Fortsättning.)

Slädpartiet ... ... ... ... ... ... ... ... ... ... ... . Sid. 3.
Vårvisa (Nu är den ljufliga vårens tid) ... ... ... ... .  "   6.       
Gökvisa ... ... ... ... ... ... ... ... ... ... ... ... .  "   8.
Regnbågen (Ned uti mullen)  ... ... ... ... ... ... ... .  "  10.
Riddarholmen. Pastoral	... ... ... ... ... ... ... ... .  "  12.
Vårvisa (Och ängen grönskar)... ... ... ... ... ... ... .  "  14.               
Naturbetraktelse (Skön är den blanka silfverskåln). ... .  "  16.
Månförmörkelsen (Kära måne, håll).. ... ... ... ... ... .  "  17.
Den första vårdagen (Efterlängtade tid)	... ... ... ... .  "  20.
Morgondimman... ... ... ... ... ... ... ... ... ... ... .  "  24.
Slädföret (Drifvan täcker marken).. ... ... ... ... ... .  "  26.
Vestanvinden (O, säg mig).. ... ... ... ... ... ... ... .  "  29.               
Vårbetraktelse (Tänk, om intet träd)... ... ... ... ... .  "  31.
Den 24 April... ... ... ... ... ... ... ... ... ... ... .  "  33.
En blick på naturen ... ... ... ... ... ... ... ... ... .  "  36.
Hök och dufva.. ... ... ... ... ... ... ... ... ... ... .  "  38.
Sista paret ut. ... ... ... ... ... ... ... ... ... ... .  "  41.
Till en flicka, klädd som gosse ... ... ... ... ... ... .  "  43.          
Program till de sköna.. ... ... ... ... ... ... ... ... .  "  46.  
Flickan och kärleksguden... ... ... ... ... ... ... ... .  "  48.
Sefir och den gungande flickan. ... ... ... ... ... ... .  "  51.
Till min flicka ... ... ... ... ... ... ... ... ... ... .  "  53.
Till tvenne makar.. ... ... ... ... ... ... ... ... ... .  "  55.
Farväl till en flicka.. ... ... ... ... ... ... ... ... .  "  57.
Till ett brudpar... ... ... ... ... ... ... ... ... ... .  "  59.
Slänggungan ... ... ... ... ... ... ... ... ... ... ... .  "  61.
Kärlekens snaror... ... ... ... ... ... ... ... ... ... .  "  63.
Till en förlofvad ungkarl.. ... ... ... ... ... ... ... .  "  67.
Hymen.. ... ... ... ... ... ... ... ... ... ... ... ... .  "  69.
Visa (När gossen ur barndomens) ... ... ... ... ... ... .  "  73.             
be fyra åldarne ... ... ... ... ... ... ... ... ... ... .  "  75.
Barndomen.. ... ... ... ... ... ... ... ... ... ... ... .  "  80.
Tre backar lång eller menniskolifvet... ... ... ... ... .  "  81.
Landt- och stadslifvet. ... ... ... ... ... ... ... ... .  "  83.
Till en packhus-inspektor.. ... ... ... ... ... ... ... .  "  85.
Korsvägen eller det opåräknade mötet... ... ... ... ... .  "  87.
Festen på Drottningholm den 30 Aug. 1829... ... ... ... .  "  96.
Parallel mellan prestlifvet i hufvudstaden och på landet.  "  117.
Pastoral till en vän... ... ... ... ... ... ... ... ... .  "  122.
Åkerspöket. ... ... ... ... ... ... ... ... ... ... ... ... ... ..Sid.124.
Det nya Eden... ... ... ... ... ... ... ... ... ... ... ... ... ... " 128.
Sjömansvia. ... ... ... ... ... ... ... ... ... ... ... ... ... ... " 131.
Nordens skuggsida . ... ... ... ... ... ... ... ... ... ... ... ... " 134.
Sång för brudtärnor ... ... ... ... ... ... ... ... ... ... ... ... " 137.
Påfven och sultanen ... ... ... ... ... ... ... ... ... ... ... ... " 139.
Birfilaren. ... ... ... ... ... ... ... ... ... ... ... ... ... ... " 141.
Brunnsdrickningen i Kungsträdgården ... ... ... ... ... ... ... ... " 143.
Fråga och svar. ... ... ... ... ... ... ... ... ... ... ... ... ... " 145.
Vid ett besök på Fiskartorpet.. ... ... ... ... ... ... ... ... ... " 148.
Fiskmåsen och löjan ... ... ... ... ... ... ... ... ... ... ... ... " 149.
Apotekare-visa. ... ... ... ... ... ... ... ... ... ... ... ... ... " 151.
Jägare-sång ... ... ... ... ... ... ... ... ... ... ... ... ... ... " 154.
Visa om snuset. ... ... ... ... ... ... ... ... ... ... ... ... ... " 156.
Undertecknad på sin paradbädd.. ... ... ... ... ... ... ... ... ... " 158.
Begrafningen... ... ... ... ... ... ... ... ... ... ... ... ... ... " 161.
Mitt hopp på det nya året.. ... ... ... ... ... ... ... ... ... ... " 165.
Småländingen... ... ... ... ... ... ... ... ... ... ... ... ... ... " 167.
Till mig sjelf med utsigt af ledamotskap i Svenska akademien... ... " 169.
Sångg till hembygden... ... ... ... ... ... ... ... ... ... ... ... " 171.
Mitt hjertas källa. ... ... ... ... ... ... ... ... ... ... ... ... " 173.
Sång på Djurgården. ... ... ... ... ... ... ... ... ... ... ... ... " 175.
Ångfartyget Amiral Platen.. ... ... ... ... ... ... ... ... ... ... " 178.
Resan till solen eller sång för ångfartyget Norrland... ... ... ... " 182.
Visa öfver Kisa-mor ... ... ... ... ... ... ... ... ... ... ... ... " 185.
Visa om svartrockarne.. ... ... ... ... ... ... ... ... ... ... ... " 185.
Sångaren af den moderna sorten. ... ... ... ... ... ... ... ... ... " 190.
En tidningsskrifvares yttersta vilja... ... ... ... ... ... ... ... " 193.
Till månen (herr måne, vänta ej)... ... ... ... ... ... ... ... ... " 195.
Nyårsmorgonen 1830. ... ... ... ... ... ... ... ... ... ... ... ... " 197.
Aftäckningen af Bellmans byst.. ... ... ... ... ... ... ... ... ... " 199.
Haga... ... ... ... ... ... ... ... ... ... ... ... ... ... ... ... " 207.
En juliafton... ... ... ... ... ... ... ... ... ... ... ... ... ... " 209.
Fjäriln (Fjäril, fjäril, granna sköna). ... ... ... ... ... ... ... " 211.
Djurgården. ... ... ... ... ... ... ... ... ... ... ... ... ... ... " 212.
Konung Salomo och hans narr Markolfus.. ... ... ... ... ... ... ... " 213.
Borgmästarens horn. ... ... ... ... ... ... ... ... ... ... ... ... " 218.
Julnatten eller klockaren i Skånköping. ... ... ... ... ... ... ... " 222.
Mästermannens bröllop.. ... ... ... ... ... ... ... ... ... ... ... " 225.
Galgfoglarne... ... ... ... ... ... ... ... ... ... ... ... ... ... " 230.
Den siste forforisten.. ... ... ... ... ... ... ... ... ... ... ... " 231.
Den siste dryckeskämpen	... ... ... ... ... ... ... ... ... ... ... " 235.
Movitz' klagan. ... ... ... ... ... ... ... ... ... ... ... ... ... " 239.
Movitz' anlete. ... ... ... ... ... ... ... ... ... ... ... ... ... " 241.
Mollbergs filosofi. ... ... ... ... ... ... ... ... ... ... ... ... " 244.
Mollbergs frieri .. ... ... ... ... ... ... ... ... ... ... ... ... " 246.
Sorgeruna öfver fader Bergström	... ... ... ... ... ... ... ... ... " 248.
Flaskans, korkens och korkskrufvens upprinnelse	... ... ... ... ... " 251.
Samtal mellan Mulpus och Markolfus om pastorat  ... ... ... ... ... " 255.
Sång för Grekerne . ... ... ... ... ... ... ... ... ... ... ... ... " 257.
Vid Lorenzo Hammarskölds begrafning ... ... ... ... ... ... ... ... " 259.
Riksdagsvisa .. ... ... ... ... ... ... ... ... ... ... ... ... ... " 261.
Elegi öfver Brodren Stjernstolpe, vanligtvis kallad Brodren Wetz... " 263.
En skål för naturforskningen .. ... ... ... ... ... ... ... ... ... " 267.
Sång till professor Agardh, då han blef biskop. ... ... ... ... ... " 269.
Med anledning af riksdagens afblåsande 1835... ... ... ... ... " 273.
Sång på Östgöta gilles högtidsdag 28 Nov.1835. ... ... ... ... " 275.
Helsning af Östgöa gille till Södermanlands och Nerikes,            
på Blåporten 28 Maj 1836.. ... ... ... ... ... ... ... ... ... " 278.
Till naturforskaren professor Hedenborg, vid hans andra              
resa till Egypten. ... ... ... ... ... ... ... ... ... ... ... " 280.
Till en skollärare ... ... ... ... ... ... ... ... ... ... ... " 282.
Tal till sällskapet Par Bricole på Barbara-dagen 1837. ... ... " 284.
En skål för professor Hedenborg... ... ... ... ... ... ... ... " 293.
Vid Karl Aug. Nicanders jordfästning.. ... ... ... ... ... ... " 295.
Till biskop Franzén... ... ... ... ... ... ... ... ... ... ... " 299.       
Sång till Karl Ritter 29 Sept. 1840... ... ... ... ... ... ... " 303.
Visa om popularitetsjägarne inom riksstånden.. ... ... ... ... " 306.
Visa för våra prestgummor. ... ... ... ... ... ... ... ... ... " 308.
Inlaga till Riksens ständers Justitie-Ombudsman från
samtliga det Högvärdiga Ståndets fruar ... ... ... ... ... ... " 310.
En skål till herr professor Marmier... ... ... ... ... ... ... " 315.
De varma serveterna eller hemmets och återseendets skål... ... " 319.           
Farväl till f.d. Rektorn vid Katarina skola, kyrkoherden Johan
Bergvall.. ... ... ... ... ... ... ... ... ... ... ... ... ... " 321.
Sång på Östgöta gilles högtidsdag 28 Maj 1842. ... ... ... ... " 324.
Epigram
<tab>Till Tegnér då han blef biskop... ... ... ... ... ... ...   328.
<tab>Bålen ... ... ... ... ... ... ... ... ... ... ... ... ... "  "

<b>Dramatiska dikter.</b>

Molnskyarne... ... ... ... ... ... ... ... ... ... ... ... ... " 331.
Till brodren Kullman den 21 April 1828, då ha afflyttade 
till sitt pastorat i Södertelje... ... ... ... ... ... ... ... " 359.
Skalden och publiken.. ... ... ... ... ... ... ... ... ... ... " 405.
Sjöscen från syndafloden.. ... ... ... ... ... ... ... ... ... " 412.
Informatorn och discipeln. ... ... ... ... ... ... ... ... ... " 419.

<b>Skrifter på blandad vers och prosa.</b>

Tal, hållet i Haga park en Juli-afton. ... ... ... ... ... ... " 425. 
Tal, hållet i Gröna rutan. ... ... ... ... ... ... ... ... ... " 430.
Fantasien. ... ... ... ... ... ... ... ... ... ... ... ... ... " 439.
Tal öfver Barbara, hållna i sällskapet Par Bricole. 1. ... ... " 445.        
                                                    2. ... ... " 450.
                                                    3. ... ... " 455. 
De sista septemberdagarne. ... ... ... ... ... ... ... ... ... " 460.
Ett litet improptu, då hofpredikanten A. A. Afzelius
tillträdde sitt pastorat.. ... ... ... ... ... ... ... ... ... " 464.
Min resa till Småland. Fragment... ... ... ... ... ... ... ... " 467.
Fragment ur min journal vid en resa till Finland.. ... ... ... " 486.         
Tal hållet i det gröna vid Kräfriket.. ... ... ... ... ... ... " 492.         
Anmärkningar.. ... ... ... ... ... ... ... ... ... ... ... ... " 497.           
<b>Rättelser.</b>

Sid. 61, rad. 1 uppifr. <i>står</i> <sp>Släggungan</sp>; <i>läs</i>   
                <sp>Slänggungan.</sp>

 "  117, rad. 8 uppifr. <i>står</i> dessa; <i>läs</i> dess.

 "  303, noten utgår.

 "  334, rad. 3 uppifr. <i>står</i> 1849; <i>läs</i> 1819.

 "  338, rad. 3 nedifr. <i>står</i> bleckhornet; <i>läs</i> bläckhornet.

 "  346, rad. 7 nedifr. <i>står</i> så pass; <i>läs</i> spass.

 "  458, rad. 8 uppifr. <i>står</i> dinenade; <i>läs</i> dinerade.

 "  485, rad. 8 nedifr. <i>står</i> mantal; <i>läs</i> mantel.
SAMLADE SKRIFTER

AF CARL FREDRIK DAHLGREN

-

NY OMANORDNAD UPPLAGA

-

ANDRA DELEN
STOCKHOLM

Boken tryckt hos Isaac Marcus' Boktryckeri-Aktiebolag 1875.

-

Titeln tryckt hos Beijers Bokförlagsaktiebolag 1907.
<b>SMÄRRE</b>

<b>PROSAISKA UPPSATSER.</b>

Om stallmästare och skolmästare.

1 KAPITLET.


<b>Om stall- och skolmästare i allmänhet.</b>


<i>Hvad är en stallmästare?</i>  En man med guldbroderad krage
sporrar och värja samt trekantig hatt, hvars pligt är att
uppfostra hästar till statens gagn och förkofran.

<i>Hvad är en skolmästare?</i>  En man i grå, neddammad
och trasig syrtut, utan sporrar och hatt, med rotting i 
stället för värja, hvars pligt är att uppfostra menniskor till
fäderneslandets nytta och förädling.

<i>Hvaruti komma stall- och skolmästare öfverens?</i>  Deruti,
att de uppfostra.

<i>Hvarutinnan skilja de sig?</i>  Derutinnan, att den förre
uppfostrar hästar och den senare menniskor.

<i>Är en öfver-stallmästare en i staten högt uppsatt man?</i>  Ja, 
han har general-löjtnants rang, heder och värdighet.

<i>Hvarföre?</i>  Emedan han uppfostrar hästar.

<i>Huru anses en skolmästare?</i>  Såsom ett högst obskyrt
ting utan någon rang, heder och värdighet.

<i>Hvarföre?</i>  Emedan han har att uppfostra meniskor.


2 KAPITLET.


<b>Om skolmästare i synnerhet.</b>

<i>Enär enligt 1 kap. en skolmästare är ett högst obskyrt
ting, hur bör staten handtera och löna en sådan man?</i>  
Staten bör anse honom såsom sin ringaste tjenare och såsom 
sådan honom akta, löna och handtera.

<i>Hvarföre?</i>  Emedan idéen af en sådan person ligger
helt och hållet utom begreppet af en väl rangerad stat.

<i>Hvad förstås dermed att vara väl rangerad?</i>  Att ega
tak öfver hufvud, kläder på kroppen, säd på åkrarne och
tillräckligt foder på skullarne.

<i>Hvad bör sålunda vara idéen för en förnuftig stat?</i>  Att
förse sig med stallmästare och goda beskällare, tackor från
Island och holländska kor.


3 KAPITLET.

<b>Om skolmästares natur och väsende.</b>

<i>Huru indelas skolmästare?</i>  Skolmästare med lön, skolmästare 
utan lön, och skolmästare, som aldrig kunna komma i åtanke till 
någon lön.


4 KAPITLET.

<b>Om förbättring af skolmästares vilkor.</b>

<i>Skulle möjligen någon skolmästare kunna förmås att stå
i spilta och äta hafrehalm?</i>  Ja, visserligen.

<i>Hvilka egentligen?</i>  De, som icke kunna hoppas att
komma i åtanke till någon lön.

<i>Huru skulle detta bekomma dem?</i>  Ganska väl.

<i>Hvarföre?</i>  Emedan hafrehalm onekligen är bättre än
alls intet, och emedan staten härigenom med minsta 
uppoffring kan uppfylla, hvad förordningarna till förmån för
lönlösa skolmästare stadga och påbjuda.


5 KAPITLET.

<b>Om skolmästares rock.</b>

<i>Huru gammal bör en skolmästares rock vara?</i>  Två
gånger så gammal som han sjelf.
<i>Hvarföre?</i>  Emedan den enligt skolordningen räknar
dubbla tjenstår.

<i>Får den vara försedd med fickor?</i>  Ja, så väl bak- som
bröstfickor.

<i>Hvilka äro de, som egentligen ega rätt att bära 
bröstfickor?</i>  Alla skolmästare med lön.

<i>Än bakfickor?</i>  Alla utan lön.

<i>Huru stora skola de vara?</i>  Så stora, att i dem kunna
rymmas <sp>Cornelius Nepos</sp>, katekesen samt fru 
<i>Rückerschölds</i> <sp>Fattig mans visthus och kök.</sp>

<i>Bör en skolmästarerock ega några andra egenskaper?</i>  Ja, 
den bör vara oigenkännelig.

<i>Hvad vill det säga?</i>  Den bör vara så beskaffad, att
ingen, som ej förut sett en sådan, kan säga, om det är en
rock, ett hästtäcke eller en golfmatta.

<i>Hvartill kan en väl inrättad skolmästarerock tjena?</i>  Till
rock, sängtäcke, öfver- och underplagg, handduk, näsduk,
kassakista och bokskåp.


6 KAPITLET.

<b>Om skolmästares permissioner.</b>

<i>Huru böra en skolmästares permissioner vara 
beskaffade?</i>  Hängande på höfterna nedom den tomma magen, med hål
baktill, i grenen och på knäna.

<i>Hvarmed hopfästas de?</i>  Med segelgarnsstumpar eller
remmar af bokpermar.

<i>Hvar bör den så kallade bläckstrimman vara belägen?</i>  På 
högra låret tvärs öfver.

<i>Men äro då en skolmästares permissioner ej utsatta för
några vedermödor?</i>  Jo, för vädervexlingar och skydrag.

<b>Företal till Babels torn, en rymdskrift.</b>

En afton, då jag satt för mig sjelf föll det mig in att
öppna rektor Djurbergs saliga geografi för att derutur
hemta någon förströelse. Hvad som redan på första sidan
slog mig som en yxhammare för pannan, var den astronomiska 
upptäckten, att <i>det blåa på himmelen är det tomma rummet, 
hvari alla verldskroppar sväfva.</i> Genast uppslog jag 
fönstret för att taga i närmare skärskådande denna
stora indigomassa af det tomma, vidunderliga intet, då jag
till min stora förskräckelse fann, med undantag af solen,
som, lik en annan Noachs ark, hade frälst sig ur den allmänna 
förstörelsen, allt sammans bestå af idel blåa tomheter.
Jag greps härvid ovilkorligen af en hemsk ängslan. Snarare
än det blåa hade jag tänkt mig det svarta som en symbol
af det oändliga intet. Men, som nu salig Djurbergs geografi 
hade slagit sina blåa dunster för mina ögon, kunde
saken icke mer hjelpas; det återstod mig blott att bittert
beklaga förlusten af en rymd, hvilken vid skapelsen så
mycket blifvit försummad. Denna betraktelse förde mig
på det visst icke nya, dock ej på många sekler påtänkta
experimentet, att söka fylla den tomma rymden. Då så
många arbeta <sp>för</sp> tiden (genom dagblad, tidskrifter) och
<sp>efter</sp> tiden (konsistorier, kollegier, 
landshöfdingar med sina fem-års berättelser m. fl.), borde 
väl också, tänkte jag i min enfald, någon arbeta för rymden, 
på det en jemnvigt komme att existera i universum. Att 
uppresa som fordom ett Babelstorn af tegelstenar ansåg 
jag vara för kostsamt; i stället syntes mig ett af papper 
icke vara underkastadt så dryga utgifter och dessutom hafva 
att påräkna en större 
varaktighet, då, som bekant är, åtminstone tre exemplar af
en bok (de till biblioteken) alltid undgå förgängelsen; ty det
yttersta mörkret, hvilket icke annat är än de stora biblioteken, 
är just rätta platsen för den sannskyldiga odödligheten och 
skrinläggningen till domedagen. Detta har också gifvit auktor 
anledning till denna skrifts författande. Den är att anse såsom 
grundstenen till ett framtida Babel i all sin förbistring eller 
som en sönderhuggen författare, af hvars lemmar tid efter annan 
ett stycke hålles allmänheten till handa, hvaraf den första delen, 
nemligen öronen, nu härmed vördsammast framlägges med sitt tillbörliga
motto <sp>ex auribus asinum</sp>.

Men, innan jag slutar detta mitt företal, borde jag väl
också på något sätt rättfärdiga min kunskap i den ädla
byggnadskonsten och dymedelst på förhand bana mitt Babel
väg till allmänhetens bevågenhet.

Läsaren behagade då slå upp sid. 28 i Hübners Bibliska 
Historia, för att taga i ögonsigte det der befintliga 
träsnittet. I fonden af detta träsnitt har läsaren framför
sig en ogement hög byggnad. Den är just det så mycket
omskrifna Babels torn. Jag anhåller, att läsaren noga ville
betrakta dess konstruktion. Hvad som allra först förvånar
är den nästan omätliga höjden, emedan man, ehuru något
oredigt, ser den öfversta, ännu ofullbordade spetsen jemte
arbetarne försvinna i sjelfva det blåa intet. Till venster
på höjden upptäcker man en galge. Midt i denna triumfbåge 
varseblir man en person i skjortärmar, utsträckande
högra handen. Jag har noga granskat hans fysionomi,
jemfört den med Lavaters system och tänkt mig honom
vara en orator. Också tyckes han hafva tagit munnen full
med väder, för att sedermera med så mycket starkare fart
kunna utströ de gyllene kornen. Hvad han egentligen har
att säga, är svårt att höra ifrån en så enorm höjd. 
Emellertid synes han, der deklamationen icke nog kraftigt 
vill verka, taga sin tillflykt till mimiken, hvilken ock 
träsnidaren genom åtskilliga tvärstreck i ansigtet naivt 
uttryckt. Han står på tå och häfver sig tvenne linier 
baklänges, för att få 
fram den runda magen i åhörarnes åsyn, hvilka nerinunder
med uppspärrade gap mottaga de ifrån höjden nedljungande
orden, på det intet korn må falla till marken. Vid sidan
längre till venster ser man rök uppstiga. Om den samma
härleder sig från något närbeläget kök eller om det blott
och bart är ett rökoffer, är svårt att bestämma. Man kan
till och med utan motsägelse antaga båda delarne. Talarens
värme synes härvid stiga 15 grader öfver fryspunkten.

Dock, jag vänder mig från detta ämne för att betrakta
kavalleri-officeraren med den granna hjelmen, som på taflans 
högra sida visar sig i all sin gloriola. I början tog
författaren honom för döden, som efter berättelse för att
skyla sitt benrangel, stundom plägar pådraga sig militärisk
uniform, och skall han då, såsom fruntimren påstå, se rätt
hygglig ut. Auktor fann dock snart sitt misstag, när han
blef varse en kortlek och tre tärningar i venstra fickan,
hvilka, så vidt man vet, icke äro dödens sinnebilder. Jag
anhåller, att läsaren behagade framtaga sin tub för att 
betrakta detta Cesars-ansigte, denna hjelte-fysionomi, på hvars
fält en hel batalj tyckes hafva gått för sig. Jag beder i
synnerhet, att uppmärksamheten måtte lemnas åt mustascherna, 
dessa tvenne skottvallar, från hvilka millioner
tunnor skock granater beständigt, likt ett kulregn, smattra;
dessa segrens vingar, som bära sin hjelte, om ej emellan
Congrewska raketer och bomber, dock mellan biljardkulor.
Ytterligare anhåller jag, att ett ögonkast äfven måtte skänkas
åt den vackra växten, hvilken alldeles icke härrör af något
snörlif, utan är ett naturens egendomliga mästerstycke, 
likasom vadorna.

Jag bönfaller slutligen, och i synnerhet hos mina läsarinnor 
(i fall jag någonsin får sådana), att de icke förbigå den 
gentila uniformen. En uniform är det samma, som fjädrar på 
foglar. Huru ser väl en plockad kalkon ut, han må vara aldrig 
så fet? Huru skulle påfogeln slå sig ut, om han ej egde detta 
granna släp af plumager bakefter sig? Vargen är ej så ful 
utanpå. Men gör som Münchhausen, vänd ut och in på honom, 
så få vi se, hvad behag som 
återstå. Om ni går och betraktar de så kallade hunddansarne, 
hvad är det som frapperar er mest? Visserligen ej så mycket 
de kuriösa fysionomierna, som kostymeringen och uniformerna. Er inbillningskraft lifvas, och ni tror er för ett ögonblick se 
framför eder icke oförnuftiga djur, utan menskliga varelser 
handlande ungefär som ni, med samma känslor och passioner. 
Jag rekommenderar mina läsarinnor att noga betrakta besagde 
uniform, guldet på kragen, de förgylda knapparne, guldbroderiet 
på dolman, i knapphålen, på vesten, permissionerna, fram och 
baktill. Hela uniformen med sporrar och allt, jag räknar äfven 
härtill hästen, kostar efter mitt förmenande lika mycket med 
hvad Vestergötland kastar af sig i goda år. Jag hoppas nu 
hafva ingjutit en tillbörlig vördnad både hos läsare och 
läsarinnor för min ryttmästare. Det öfver honom i höjden 
susande trädet, hvars yttersta blad synas vilja formera sig 
till en krans omkring hjelmbusken, har jag med tillhjelp af 
Liljeblads Flora examinerat och funnit vara en verklig lager, 
under hvars skugga vår hjelte för en stund hvilar, visserligen 
ej i den afsigten att undvika kanonernas ljungeldar (då, 
efter fabeln, blixten aldrig kan träffa lagern). Öfver venstra 
axeln ser man ett band i vågor böja sig. Jag anhåller, att läsaren
icke måtte taga det för något silkessnöre; ty, om det är en
sanning, hvad Tessin fordom sade, att våra band <sp>binda</sp> 
oss, så är dock dermed icke sagdt, att de skola <sp>strypa</sp> oss.
Sedan hjeltarne upphört att vara stjernbilder, hafva stjernorna 
i stället flyttat ned på de blåa och de gula banden, så att man 
med rätta kan med Svedenborg räkna mer än en himmel.

Bakom vår hjeltes rygg nära lagerträdet täcktes läsaren fästa 
ögat på en byggnad med tvenne fönster och en stor dörr midt på, 
som enligt de lärdaste forskningar och efter all anledning är 
en hofrätt. Väl väntar man sig vid första ögonkastet icke något 
stort, i synnerhet som gudinnan Justitia med sina vigtskålar 
icke är synlig. Men rättvisan skulle allt för mycket förlora i 
sin aktning, om hon dagligen utstäldes till åskådning, likasom 
våren af sitt behag, om den ej omvexlade med höst och vinter.

Läsaren torde nu behaga i sällskap med min betrakta
genom det högra fönstret sjelfva domsalen. Den går, hvad
läsaren säkerligen utan min vink upptäcker, icke i några
räta vinklar, utan i mångfaldiga slingringar; ty rättvisan
bör i det gemena lifvet aldrig vara lik sig, utan tvärt om
sådan, att hvad som i den ena instansen är rätt, kan blifva
i en annan och högre alldeles rasande. Midt framför ett
aflångt bord ser man det så kallade domaresätet, en stol
med hög rygg och breda karmar, hvari man med största
beqvämlighet kan så väl ligga som sitta, allt efter 
godtfinnande. Den liknar helt och hållet våra förfäders 
stora länstolar, i hvilka de plägade taga sin middagslur, 
hvarföre äfven Swift påstår, att ordet domaresäte egentligen 
har ett feniciskt ursprung och skall betyda ett ställe, der 
man brukar sofva, snarka, falla i djup sömn. Också tyckes 
det vara öfverensstämmande med billigheten, att de, som under 
halfva sin lifstid <sp>stått</sp> inför rätta, talat och advocerat, 
under det andra <sp>sofvit</sp>, ändtligen i sin tur en gång få dela 
den oskattbara njutningen att sofva, under det andra stå vakande
och advocera. Huru förhållandet här kan vara, må läsaren
sjelf döma. Hvad som synes är, att rätten försatt sig i
ett tillstånd af djupt tänkande. På ömse sidor stå parterna
med hvar sina dokumenter under armen; den ene tyckes
dock med ett slags triumferande min höja sig på tåspetsarne, 
i det han framräcker ett papper, som lärer vara sjelfva
grundbeviset eller hvad man kallar: <i>Hinc robur et securitas</i>. 
Domarens ansigte ljusnar härvid synbarligen. Af det i
fönstret stående toddyglaset, som troligen tillhör rättens
vaktmästare, sluter jag, att klockan är 5 eller bortåt 6 på
kvällen. Vaktmästaren förekommer mig något knäsvag;
kanske liknar han borgarefruarna, hvilka fordomdags, dock
blott tvenne gånger om året, böjde knän<footnote>Enligt en 
sägen skola borgarefruarna i Stockholm fordomdags varit
förpligtade att skura rådhusets golf till jul och midsommar. 
Skulle man tänka sig samma progression, så borde herrar 
excellensers fruar med utslagna hår skura rikssalen, om ej 
årligen, åtminstone hvart femte år.</footnote>.

Men, för att ej trötta läsaren med allt för stor vidlyftighet, 
vill man skynda till det öfriga af taflan. Bredvid
hästen ser man just vid foten, om mitt öga ej bedrar mig,
en ankommande karavan. En grosshandlare har der satt
sig upp med Merkurii-stafven i hand. Vi förmoda, att
han ej medför något lurendrejeri-gods. Tvifvels utan är
det på handelsvågen, som egennyttan väger minst, emedan
vi enligt tullspecialerna årligen förlora ansenliga summor
på handeln med utländingen, hvilket ej kunde inträffa, om
blott egen och ej andras nytta vid handeln komme i beräkning. 
Vår handelsman framtågar på sin kamel mycket långsamt. Som 
Väinämöinen har han sju yllemantlar på sig. Hvad han har 
under dem, vet jag ej, om ej förvandladt linne; ty när 
linnet blifvit samladt hos lumpsamlarne och kommit under 
pappersbrukets malqvarn, nalkas det å nyo menniskokroppen, 
men under helt andra omständigheter. Kanske innehålla 
bundtarne ett slags aflatsbref för att uppvisa i 
tullkammaren, både på de synder, man af mensklig svaghet 
begått, och dem, man framdeles ernar begå. Jag vill icke 
påstå, att jag har rätt, om jag säger, att det hänger ett 
slags orden af grön halm, kanske Wasaråg, omkring 
grosshandlarens hals. I det fallet synes han lika
mycket förtjena det, som den, hvilken erhöll Nordstjernan,
för det han samlade 600 flugor på Söderhafsöarne .....
....
<b>Hvad är kärlek?</b>


Hvem kan härpå gifva ett bestämdt svar? Det är med
kärleken, som med ett godt glas champagne, en eldig kyss,
ett vänskapens handslag: den låter lättare känna sig, än
beskrifvas. Hvad är kärlek? Svaret härpå finnes hvarken
hos Kant, Baumeister eller Schelling, ej heller står det
något derom att läsa i Stockholms-Posten eller Argus, icke
en gång i Herr kapten Lindebergs Drömbok. Likväl är
kärleken till sin natur lika så verklig, som det, att menniskan
fått hjerta och känslor. Kärleken är en gud, emedan han
beherskar allt. Han har vingar, ty han lider ej något dröjsmål. 
Han är snabbare än vinden, mer brännande än lågan,
ömmare än dufvan, mer klagande än näktergalen, skönare
än månen, mer trånande än aftonstjernan. Kärleken är
lifvets lif, själens själ. Ja, han är så skön, så gudomlig,
så älskansvärd, så öfver allt snicksnack, guldgaloner, 
lurendrejerigods, kongl. plakater, resolutioner, privilegier och
skråförfattningar, sockerkandi och medaljer, att, om man
finge skåda honom ansigte mot ansigte, blefve man deraf
alldeles hänryckt. Kärleken är vägen till det ädla, dygdiga 
och gudomliga. Man har aldrig älskat, om man ej
tillika i kärleken omfattat allt, som är skönt, oskuldsfullt
och ljuft. Kärleken kan aldrig falla ned till polyteism.
Föremålet är blott ett: en sol, en tro, ett hopp, enahanda
bekännelse. Tårarne och suckarne äro det dagliga offret.
Man kan springa sig till rikedom och ära, men ej till 
kärlek; han kommer, som allt, hvilket sändes ofvanifrån, 
opåkallad, vår bön förutan. Väck mig i midnatten, och det
ur full dager, om kärleken står vid mitt läger. Sjung en
sång, och tonar den genom hela verldsrymden, så är det
kärlekens. Den Evige skapade verlden för att ega ett föremål 
för sin kärlek, och döden sprang ur sitt kaos och fick
lif. Då började rosorna uppsända sitt doft, stjernorna att
tala kärlekens ögonspråk. Man säger, att kärleken bär bojor.
Tvärt om; det är just kärleken, som lossar alla fjettrar.
Kärleken är en befrielse från all förgänglighet. Man 
afskuddar sig det grofva stoftet. Man skärmytslar med 
evighetens förposter. Jag ville påstå, att det högsta beviset
för en evighet är kärlekens tillvaro. Ingenting kan helt
och hållet dö, der kärleken föryngrar allt. Dess källa är
outtömlig. Utan dess åder vore säkerligen den poetiska
länge sedan uttorkad. Kärleken vet ej af något debet eller
kredit; han har, liksom de förste kristne, allting gemensamt,
tårar och löjen, fröjd och bedröfvelse, hopp och förtviflan.
Kärleken tarfvar ingen väckare. Hvarje pulsslag är det.
Kärleken räknar ej några tider efter solens och månens skiften.
Sekunderna flyga efter pulsslagen, minuterna efter suckarne,
timmarne efter kyssarne, och dagarne efter kärleksbiljetterna.
Kärleken finnes, liksom engelska portern, öfver allt. Men
han behöfver, såsom den, först vaggas, innan han blir god.
Vänskapen är kärlekens eko. Han upprepar dess sista ord:
Evigt! -- Allt älskar; blott en varelse icke, afgrundens
ande, den olycklige. Han måste evinnerligen hata.
	
Dock, käre läsare, du fattar mig ej, du förstår mig icke.
Du ser liksom efter något osynligt, obegripligt. Du måste
sjelf blifva kär för att kunna förnimma, hvad kärlek är.

Välan! jag vill då uppkasta en annan tafla.

Tänk dig en skön sommarafton. Solen står på nedersta 
trappsteget af sitt tempel. Blommorna buga sig och
göra korstecken. Skogstopparne bära brinnande facklor.
och foglarne uppstämma kärlekens haleluja. I sjöns vagga
sjunker dagen. Månen trampar sin vinpress af purpurröda
moln. Aftonstjernans anlete darrar i vågen, som en 
Mariebild i en dopfunt. Skyarne ligga som spridda tyllremsor.
Trädgårdarnes namnsdagspennor, stockros orna, hafva 
upphört att skrifva. En stilla frimurerehviskning genombäfvar
allt. Hela verlden synes utgöra ett enda famntag; blott
du befinner dig så ensam.

Någonting fattas. Naturen är för dig så tom, så färglös, 
så utan betydelse. Du är som en fogel utan vingar,
ett skepp utan segel, ett träd utan löf, en blomma utan
doft. Solen, månen och stjernorna lysa dig; men i dem är
ingen värma, intet lif. Bortom de blåa bergen och den
blåa himmelen och de lysande verldarne vill du skåda 
någonting ännu klarare, högre och skönare, känna ännu
någonting varmare, ljufvare och saligare. Du suckar, och
sucken flyger kring din i tårar fördränkta verld, men finner
ingen löfklädd gren, ingen blomstrande kulle, ingen grön
tufva att hvila sig på. Du utsträcker dina armar och famnar 
allenast den tomma luften. Magtlös och klagande sjunker
du mot en jord, som ej har något öra för qvalet, något
hjerta för deltagandet. Hvem är det då, som på en ljus
botten af silfverskyar sakta sänker sig ned till ditt läger?
Denna himmelska gestalt af rosor och liljor, hvem är hon?
Hvad vill hon? Hvad söker hon? Du suckar, och hennes
bröst blir ditt eko. Du ler och mötes af leende återblickar.
Du tänker, och dina tankar blifva känslor. Vet du ännu
icke betydelsen häraf? Dock nej, du får ej veta någonting, 
förstå någonting, tänka någonting, ana någonting, se
någonting; ty kärleken är ett barn, och detta barn bär en
bindel för sina ögon. Det ser ej, det hör ej, det endast
drömmer.

Men nu har du redan brutit det hemliga inseglet. Med
den första kyssen uppspringa kärlekens portar och man
inträder i dess härliga blomstergårdar. Jag sade: med den
första kyssen; ty det är med den, som med den första 
vårblomman, den första lärkan, det första poemet, det första.
champagneglaset, den är den ljufvaste.

Men hvad är då en kyss? En kyss! hvilket klangfullt
ord! Enstafvigt som sjelfva kyssen. Låt mig eftertänka. Jo,
en kyss är tvenne själars biläger, fjerde bönen i kärlekens
bönbok, lifvets <sp>Primula veris</sp>, tinkturen af all sötma, 
ögonblicket af en evighet. När själarna i ögonens fönster länge
betraktat hvar andra, nedstiga de slutligen på läpparnes
altan för att omfamna hvar ann. Såsom tvenne qvieksilfverkulor 
flyta tvenne hjertan i kyssen till samman.

Icke blott den första, utan äfven den sista kyssen är
kärlekens. Döden är det andra lifvets Kupido.

Vet du nu icke, hvad kärlek är, då står du ej att hjelpa
hvarken med Roséns bröstdroppar, Hjärnes testamente, 
Karlsbadervatten eller spansk fluga. Skaffa dig då nådebröd på
Danviken, regla din dörr, sätt en vattenkarafin på bordet,
släpp ned rullgardinen, tänd upp din gaslampa, lägg dig på
din tagelmadrass och lär dig Sjögrens lexikon utantill. Se'n
du det gjort, kan du dö, när du behagar.
<b>Den dumma skolan.</b>

<tab><tab><tab><tab><i>"Jag är dum."</i>
<tab><tab><tab>Stockholms-Posten 1820, N:o 242.


Man har i våra dagar mycket hört talas om skolor, om den
nya och gamla, om den historiska och icke historiska, med
flera. Märkvärdigt är, att ännu ingen fäst sin uppmärksamhet 
vid en skola, som icke allenast har all möjlig historisk 
kontinuitet för sig, utan äfven befinner sig i betydlig
mån äldre och mera utbredd än någon af de öfriga; jag
menar den <sp>dumma skolan</sp> eller, som den på fransyska
kallas, <sp>l’école des sots</sp>. Må hända är orsaken till detta
ringa aktgifvande att uppsöka i den stora allmännelighet,
hon eger, då man vet, att ju alldagligare en sak är, ju
mindre efterfrågas den och spänner den allmänna nyfikenheten.
Härtill fogar sig också ett annat skäl. Det är nemligen
bekant, att menniskorna, ehuru de icke eftersträfva någonting 
ifrigare, icke från fremmande länder införskrifva någonting 
oftare, icke lära någonting vid gymnasier och akademier 
grundligare än <sp>dumheten</sp>, dock alla skämmas vid
att offentligen bekänna henne. Så mycket angelägnare 
synes det då vara, när vår tid allt mer och mer börjar 
utkräfva sin rätt på publicitet, att söka i ljuset framdraga
denna, å ena sidan allmänt bekända och å den andra så litet
till sin natur bekanta skola. Vi vilja alltså tillse:

<tab><b>Den dumma skolans ålder.</b>

Man vet, att bland de institutioner, som skryta af
hög ålderdom, ingen gått så långt som frimurare-orden,
hvilken i sjelfva Adam sett sin förste stormästare. Vi lemna
uppgiften i sitt värde, men kunna ej underlåta att försäkra,
det vår skola är lika gammal, om icke äldre, ja, att hon
med skäl kan sägas hafva sitt upphof från sjelfva Lucifer,
den förste bland de skapade, som dumheten förledde. Om
frimurarne finna bland de så kallade Adamiterna sina äldsta
ordensbröder, så kan <sp>den dumma skolan</sp> med allt fog
räkna de så kallade Dummiterna bland sina första anhängare.
Man kan visserligen göra den invändningen, att vid den
vattuflod, som öfvergick allt hvad kött hade, äfven dumheten 
omkommit och sålunda blott en kort tid fortvarat;
men det förhöll sig så, att dumheten, som hade mycken
fetma, flöt vid detta tillfälle ofvanpå. Från den tiden har
dumheten allt mer och mer tilltagit och med menniskoslägtets 
förökelse så inympat sig på dess rot och stam, att
hon nu mera ej står att utöda. Ända från Nebukadnesar,
som åt klöfver och timotej, till Heliogabalus, som spisade
påfogelhjernor; ända från Faraos ministrar, som kunde förvända 
syn, men voro nog enfaldige att ej kunna göra ohyra,
hvilket allena tillkommer den gemena hopen, till vår tids
diplomatiker, som väl kunna hålla kongresser, men ej 
förblinda folk, -- har dumheten varit dyrkad och aktad. Hon
har räknat till sin skola jordens mägtigaste monarker, staternas 
högsta förvaltare. I alla stånd, bland alla åldrar och
förhållanden har hon funnit anhängare; ja, hon har till och
med gått genom de vises lyckta dörrar och omskapat dem
till de ifrigaste försvarare af sina satser.


<b>Den dumma skolans natur och väsende.</b>

Då andra skolor i sin mån arbeta för mensklighetens
hyfsning och upplyftande ur det djuriska tillståndet, går 
den dumma skolans bemödande ut på att bringa allt till baka
till sin första råhet. Ty dumheten, såsom född och uppfödd 
i svalget af det formlösa kaos, allt ifrån späda barndomen 
tillhållen att vara exemplariskt fånig och vettlös,
hatar såsom sin afsvurnaste fiende allt ljus, afskyr all 
ordning, tukt, förståndighet och vishet. Hennes ögon stå blott
åt ett håll: det rent af förhexade, besatta, förvridna, fjolliga
förvända, vanmägtiga och förkastliga. Hennes kärlek är
sjelfkärlek, hennes tro vantro eller otro, hennes lefvande
en ständigt fortsatt död. Det stora hopkrymper hon, det
höga förnedrar hon, det ljufva förbittrar hon, det varma 
afkyler hon, och sjelfva det lilla sönderklipper och sönderdelar 
hon till ett ännu tusenfaldigare mindre. Häraf följer,
att uti idéen af en dum skola ligger en rak motsats mot
all upplysning, jemte en bitter intolerans mot allt, hvad
som ej kan sammanfogas eller öfverensstämma med dess
anhängares sätt att se, känna och förnimma. Som ett spädt
frökorn ligger dumheten redan i barndomen, uppväxer derefter 
och får blomma i ungdomsåren, för att sedermera bära sina 
välsignelserika frukter åt den henne troget tjenande
ålderdomen.


<b>Den dumma skolans kännetecken.</b>

Att i alla tider hvarje skola, kast eller sekt haft sina
egna mystiska satser, hvarigenom den igenkänt sina initierade 
bröder, är allmänt bekant. Att här uppräkna alla den
dumma skolans, vore att ingå i sjelfva oändligheten; vi
vilja blott anföra några.

1) Tvifvel på all sanning, som ej erhållit mästarebref
eller blifvit funnen i den gråa ålderdomen, ventilerad i 
disputationer omkokad i böcker och slutligen på torg och
gator utskriken af dagbladsskrifvare.

2) Charlataneriet att med belefvenhetens rödfärg vilja
öfverstryka sin egen stia för att inbilla mängden, att 
förståndigt folk bor der inne, då likväl det inne varande 
djuret hvart ögonblick låter höra af sig.
	
3) Öfvertygelsen, att man är en hederlig karl för det
man betalar sina skulder, samt å en annan sida en bof, för
det man ej kan betala dem.

4) Narraktigheten af att vilja agera herre, då naturen
gjorde en till dräng, låta traktera sig med ostron och Cypervin, 
då man borde smaka piskan eller käppen.

5) Öfvertygelsen, att ingen kan göra någonting, som
afviker från tonen för dagen, utan uträkning på penningevinst 
eller befordran.

6) Bestämmandet af sina omdömen icke efter sakens
beskaffenhet, som är i fråga, utan efter vissa förhållanden
till den person, som utfört saken.

7) Blind respekt eller ovilja för vissa ord eller termer,
för hvilkas betydelse man aldrig gjort sig reda, t. ex. 
liberalitet, opposition, publicitet, servilism, ultraism, legitimitet,
m. fl.

8) En blott till hälften undertryckt förargelse deröfver,
att en annan uträttat något dugtigt, som man sjelf varit för
maklig att företaga.

9) Inbillningen, att en affekterad besynnerlighet skall ge
en utseende af att vara en stor man; att t. ex. en tjock
luden mössa omskapar egaren till en hjelte, eller att en
oförskämdt skrytande ton och en med franska glosor uppspäckad 
stil i långa, släpande perioder skola skänka en namn af 
utmärkt författare.

10) Fräckheten att tro intet ämne öfverstiga sina krafter 
och intet föremål vara för högt, för djupt eller för fint
för sin fattning.

Huru vida nu denna skola äfven i vårt kära fädernesland
hunnit till betydlig tillväxt och förkofran, öfverlemna vi åt
den högt vördade och vördnadsvärda tidningspubliken att
afgöra, hvilken lärer vara bäst i tillfälle att härom förskaffa
oss underrättelse, då man af säkra, både äldre och yngre
urkunder vet, att han varit en högt aktad och högt uppsatt
medlem af denna lysande och urgamla orden.
<b>Försök till tal öfver en svafvelsticka.</b>

Mine herrar!

Denna svafvelsticka, som jag nu håller i handen, har 
fordom utgjort en lefvande, organisk del af universum. I
hvarje af dess förtorkade saftgångar har herskat ett friskt
och ungdomligt lif. I stället för den svafvelgula peruk,
hon nu bär, har hon fordom varit prydd med det mest
fagra och grönskande hår. På hennes fingerspets har mången
fogel sjungit, i hennes lockar mången sommarvind lekt, i
hennes krona mången vårsol kastat sina varma strålar, och
på hennes blommor mången Juniafton nedsänkt sin dagg.
Fäst vid sin stam, emottog hon derifrån den kraftfullaste
näring, tillväxte och blef stark. Under hennes betäckning
funno himmelens foglar och markens djur ett skydd emot 
solhettan och störtskuren.

Huru annorlunda är hon icke nu beskaffad! Grymt
och obarmhertigt lösslets hon af menniskohanden från den
moder, ur hvilken hon hemtade sitt lif, och hvilken sjelf
föll ett offer för det skarpa bödelsjernet. Bladen blefvo
afrifna, safterna förtorkades och det forna naturliga 
tillståndet förbyttes i ett onaturligt och dödt. I stället för
att vara en del af ett stort och skugg-gifvande träd, vardt
hon till en förtorkad sticka, bestämd att handteras af det
spädaste barn. I stället för det klara ljus, hon hvarje dag
nedkallade öfver sin strålomgjutna hjessa, skulle hon iklädas
en peruk af svafvel, blifva de dödlige till en vandrande
lyktgubbe vid deras små bestyr, samt slutligen, sedan hon
tillräckligen gagnat, lida det ödet att trampas under fötterna
af en verld, hvilken 

<tab>-- »med förtjensten, som med jorden gör,
<tab>»Dess skänker njuter, trampande på henne.»
	
Förgäfves återkallas hon nu till sitt forna lif. Om vi också 
försöka att sammanbinda alla dess spridda och sönderspjelkade 
delar, så förblifva de dock samma förtorkade stickor utan själ 
och inbördes förening.

I händelse det tillåtes mig att lämpa dessa reflexioner
till den närvarande tiden jemte dess förhållande till skön
konst, så tror jag mig icke taga fel, om jag emellan den
och vår svafvelsticka finner mycken likhet. Fordom stod
poesien, ett enda stort och fullväxt träd, i den friska, 
fria och öppna naturens lustgård. Det hemtade sin glans från
himmelens sol, sin näring af daggens must och skyarnes
droppar. Men upp på det samma blickade menniskan i
sin fåfänglighet, och se, hon fann deri icke allt vara godt.
Det borde omskapas ifrån hvad naturen danat det till, 
omskapas till något mot naturen. Det borde göra <i>nytta</i>, det
borde ifrån ett enda, odeladt helt sönderspjelkas i många
tusen stycken, på det hvar och en kunde efter sitt behof
deraf erhålla en liten bit. Dessa delar sammanknippade
man nu i bundtar och kallade dem <sp>lärda samfund</sp> och
<sp>vittra akademier</sp>. Då det stora trädet, åtminstone i
egenskap af ved, kunnat komma till gagn, kunde det nu,
sönderstyckadt i så många delar, ej ens i detta fall vara
till nytta. I stället för att utgöra ett ämne för beundran,
blef det nu ett föremål för det djupaste förakt. Ingen så
ringa stuga, ingen så obetydlig vrå gafs, der det icke fanns,
inga så nedsudlade fingrar, af hvilka det icke handterades.

Himmelska poesi! Du härliga träd i lifvets lustgård,
du naturens tunga, hvarförutan intet ljud läte sig höra! Ljufva
magt, du, som med din trollstaf förmår byta en öken i ett
paradis, åldrens, snöhvita blomster i ungdomens friska 
morgonrosor, sorgens tåreströmmar i glädjens duggregn! Du,
som lefver i allt, upplifvar allt, beherskar allt, förtydligar
allt, gör det invecklade enkelt, det mörka ljust, det låga
högt, det fattiga rikt, det svaga starkt! När slår på tidens
mossbelupna ur den timme, då din förnedring upphör?
Kommer du någonsin till baka? Och, om du återvänder,
är det till doms öfver detta i merg och ben förtorkade, i
hjerta och ådror blodlösa slägte, som du då anländer? Öfver
Indiens palmer och Greklands lagerlundar låg fordom ditt
himmelska, nu mera till ett matt månsken förbleknade
skimmer. Du satt på Albions strand, och djup som hafvet
var din tanke, snabb som dess bevingade vind dina toners
flygt, skimrande som böljorna dina fantasier och fria såsom
de. Åt kärleken och riddaremodet flätade du dina 
minneskransar vid Tiberns stränder, och öfver Germanien hafva
dina gyllene drömmar sväfvat. Äfven öfver Norden har du
framstrålat. Du tog, liksom Oden, ditt högsäte vid Mälaren, 
och sagor genljödo vid ditt mjödhorn. Som hans söner
klädde du dig i hjeltarnes rustning, klagade sorgens bittra
klagan vid Baldurs bål och blandade med Ingeborg dina
tårar. I bacchantisk yra band du med Fredman på drufvans
kransar och plockade med Stagnelius fromhetens liljor på
Sarons kullar. Är du då för alltid försvunnen, eller har du
endast vandrat bort till några seklers hvila, för att med
förnyad jettekraft åter uppstå? Utsåddes ej vid ditt fall
några frön, eller skola dessa svaflade lemningar förblifva
de ende minnesmärken, som äro oss qvar af din härlighet?
-- Dock nej, du kan icke dö, icke slockna. Du är lifvet,
du är elden. Dina blomster må förvissna, ditt lummiga
träd afklädas sin skrud; men, när föryngringens sol 
återkommer, skola knopp och blad å nyo skjuta ut från din
stam och foglarne sjunga på dina löfbetäckta grenar. Så
faren då väl, I nattens nödbloss! Jag vill se vid himmelens
sol och bygga min hydda under de nya stammar af poetiska
lundar, som då uppväxa; och ser jag dem icke, och hvilar
jag ej under dem, nå väl, så vandrar der ett annat, 
lyckligare slägte. Måtte det blifva visare än vi, svafvelstickornas
ömklige egendomsherrar och befordrare!
<b>Dedikation till sömnen.</b><footonote>Af skriften: <sp>Odalgumman</sp>.</footnote>

Högvälborne herr baron<footonote>Enligt Sjögrens lexikon betyder <i>Baro</i> dumhufvud; dock, tillägger författaren rätt naivt: <i>hodie Friherre</i>.</footonote> och kammarherre<footonote>Sömnen trifves bäst i kamrar och gemak. Det är blott de fyrfota djuren förbehållet att sofva på öppna fälten.</footonote>, vice-president<footonote>Kellgren, i sina <sp>Ljusets fiender</sp>, gaf månen namn af himlens vice-president. På samma grund synes sömnen, såsom urgörande halfva
elementet för lifsprincipen hos menniskan, kunna kallas en vice-president
för menniskolifvet. Det vakande tillståndet blir då hennes lifs sol- eller
dagsida, det sofvande hennes mån- eller nattsida.</footonote>, riddare och kommendör af konung Karl den XIII:s
orden<footonote>Detta liksom innebär en förmodan, att sömnen skulle vara frimurare
eller, rättare, att högsta graden inom denna orden vore sömn. Här
betyder det den högsta möjliga upplysning, då enligt nyare rön själsfunktionerna synas vara i en högre spänning och verksamhet under
ett sofvande än under ett vakande tillstånd, t. ex. hos sömngångare,
clairvoyanta och magnetiserade personer.</footonote>, ledamot af Svenska akademien<footonote>Ett af Svenska akademien med stora medaljen prisbelönt poem 
<sp>Mina drömmar</sp> torde sprida något ljus öfver detta ledamotskap. Man vet dessutom, att drömmar äro barn af sömnen.</footonote>, Collegium medicum<footonote>Det är bekant, att sömnen är ett bland de mest stärkande medel i
sjukdomar, hvadan vid sådana tillfällen opiater ofta anlitas. Under
friska tillståndet är förhållandet tvärt om. Ett uns opium skulle då
försätta ett helt kollegium utom gränsorna af alla menskliga tankar
och begrepp.</footonote>, Sällskapet för vexelundervisningen, Pro patria, 
direktionen öfver Danviks hospital och uppfostrings-komitéen<footnote>Att alla dessa af författaren blifvit i en klump ihopslagna och liksom
i en knippa sammanbundna, synes ej varit rätt passande, dels för deras
olika rang, dels för deras möjligen olika syftningar. Hvad uppfostran och
sömn vidkomma, hvilka författaren här tyckes vilja göra till synonyma, så
är det bekant, att, näst en blott utanläsning af katekesen, intet större
befordringsmedel till sömn gifves än latinska grammatikan; och alldenstund 
de forna, i barbariska tider uppkomna, tankeväckande medel,
käppen och karbasen, nu mera blifvit för det mesta ur den nya skolstadgan landsförvista, synes en generalsömn hardt när vara för dörren.
Hvad Danviks hospital beträffar, så lära galna minst af alla kunna
förmås att sofva, hvilket indirekt bevisar sömnens förträffighet för de
förståndige.</footnote>,
samt revisor af stats- och bankoverkens räkenskaper<footnote>Hufvudtitlar ge hufvudvärk, hufvudvärk tyngd och slutligen en välgörande sömn.</footnote>.

För en auktor, hvilken med sina skrifter för första gången 
träder den offentliga kritiken under ögonen, kan väl
intet vara mer betryggande, än att genom en dedikation
bana sig väg till en beskyddande gynnare, hvars stora 
förmögenheter, djupa insigter och allmänt aktade tänkesätt
liksom på förhand afväpna alla den stränga granskningensfordringar.

<tab>Länge grubblade min trötta hjerna,
<tab>Såg sig om, att se en mera dum,
<tab>Kom, bedragen af sin onda stjerna,
<tab>Lika fadd och ödslig till sitt rum;

tills han ändtligen var så lycklig att finna en. Icke
heller kan någon med mera skäl än Tit. skattas för litterära
produkters Mecænas, under hvars ögon de fleste blifvit
bragta i ljuset. Ej heller besitter någon till den grad, som
Tit., de egenskaper och den skarpa omdömesförmåga, som
böra pryda en aktad gynnare.

Sömnen är af allt menskligt det mest utsträckta, det
mest efterlängtade. Alla passioner sluta sig dock på sistone
i hans armar: afund, hat, hämd; ja, sjelfva kärleken söker
i sömnen en tröst, en hvila från sina felslagna förhoppningar. 
Blygsamheten och sömnen hafva ett syskontycke. Båda 
slå de ned ögonen. Sömnen har allmän kredit, och öfver
allt eger han sina upplag. Hvad äro alla boklådor annat
än hans nederlagsställen? Hofrätter, kammarrätter, kollegier
domstolar, akademiska lärosalar, utskott, när voro de icke
omflägtade af sömnens milda och välgörande anda? Sväfvar
icke hans genius så väl öfver predikstolar som kyrkobänkar,
på teatrar, i konsertsalar, på källare, ja, upp i sjelfva 
skorstenarna, oaktadt den afskräckande sotarefärgen? Den fula
och den sköna, den kattögda och den dufvoögda, den som
går på två och den som kryper på fyra, den som är mätt
och den som hungrar, den som vaggar och den som blir
vaggad, alla med ett ord bära åt sömnen sin oskrymtade
och upprigtiga hyllning. Hans magt är så vidsträckt som
jorden. Det är alltså af dessa skäl, hvartill tusen andra
kunna läggas, som jag tagit mig friheten att utvälja Tit.
till min skyddspatron och Mecænas. Och hvar finnes det
ställe, den rymd, den tid, de förhållanden, de hjertan, der
icke Tit. herskar? Hvar letar man den menniska, hvilken
ej är i behof af Tit. upplysande råd? Ingen är för sina
personliga talanger så älskad, ingen i sällskap, vid 
tillställningar och lustbarheter så eftersökt, som Tit. 
Ja, sjelfva tidningskrifvarne, hvilka annars göra sig 
min af att vara oberoende, sträfva med all flit att 
hemta undervisning, råd och materialier af Tit. Man uppsöker 
Tit. såsom en tillflygt vid sessioner i rätter, direktioner 
och alla möjliga komitéer. Hundra gånger har Tit. varit 
riksdagsman, talat på riddarhus och i sitt stånds plenum, 
suttit i utskott, uppgjort budgeter, anslag, extra utgifter, 
sålt skepp, stiftat teknologiska instituter, gesällskolor; 
deltagit i kompromisser, byggt kyrktorn, slott och flyttbara 
hus, skaffat folk sysslor och karakterer, komponerat ny 
begrafningsmusik, öfversatt och förbättrat teaterpjeser och 
sjelf spelat dem, dömt menniskor från ära, gods, ja, sjelfva 
lifsknappen. Jag vet sålunda sannerligen ingen, till hvilken 
jag med större fog kunde vända mig i min ringhet, än till Tit. 
Många Mecænater kunna visst uppsökas, men ingen med de vidsträckta 
bekantskaper och i följe deraf med så stor förmåga att 
rekommendera, som Tit. Jag anhåller för den skull ödmjukast att 
få egna detta lilla arbete till herr baron och kammarherren.

Huru vida jag lyckats att vara Tit. till nöjes, blifver
en annan fråga. Mensklig svaghet vidlåder oss alla. Jag
har dock sökt göra min bok så sömngifvande som möjligt.
Hos vissa författare finnes en beständigt vakande 
sinnesstämning, alldeles som hos himlakropparne, om hvilka man
ej vet, när de sofva. Jag vill blott såsom exempel anföra
en Shakspeare, Aristofanes, Sofokles, Cervantes; och hos
oss en Bellman, en Tegnér i sin <sp>Frithiof</sp>, en Lidner i sin
<sp>Spastara</sp>, en Atterbom i sina <sp>Blommor</sp>, m. fl. Detta
har jag aldrig rätt kunnat gilla. Der ett beständigt vakande
framstår, utmattar det slutligen läsaren så, att han mera
liknar ett benrangel än en menniska. Två tredjedelar af
sömn bör åtminstone en bok ega. Rättast synes vara att
så blanda slummer med vako, att deraf uppstår ett harmoniskt 
helt. Visserligen bör äfven läsaren sjelf gå författaren
till mötes med en god portion, och i detta afseende 
rekommenderar jag alla dem, som öppna min bok, i Tit. 
höggunstiga åtanke. I så stark sömn önskar jag dock ingen
försatt, som sju sofvarne på Parnassen, en Bjugg, Bager,
Triewald, och i nyare tider en legio, ett kompani; på
sin höjd till graden af en brandvakts, klockan mellan tu
och tre på morgonen.

Jag borde väl nu också yttra några ord om titeln på
min bok. Tit. har troligen ännu i friskt minne den för
flere år sedan på vår litterära himmel synliga, periodiska
verldskroppen: <sp>Odalmannen</sp>, hvilken astronomerne i början
togo för en fixstjerna, men som sedermera upptäcktes vara
en vandrande komet, hvars omloppstid man ej så noga
kunde uträkna. Dess svans är länge sedan gången ur vår
åsyn, ehuru den såsom <sp>Bihang</sp> gjorde mesta bullret och
spådde krig och örlog i den litterära verlden, hvilket
dock stannade, liksom hos österrikarne, vid blotta rustningar.
Nu framträder här en <sp>Odalgumma</sp>, dock utan något 
samband med den föregående. Hon är dessutom icke periodisk
och ämnar icke lemna några sviter efter sig. Om likväl
Tit. eller någon af bokens läsare skulle förmoda någon
frändskap (enligt giftermålsbalken) mellan Odalmannen och
henne, eller ock tvärt om någon skilnad till säng och säte
(enligt samma balk), så försäkrar jag, att så ej förhåller sig.
För öfrigt, så länge de äro barnlöst folk, lärer väl Tit.,
lika så väl som läsares, nogsamt inse deras paradisiska 
tillstånd, enär hvarken odalsöner eller odaldöttrar ännu finnas
i lifvet. 
	
För att få sin gumma genomsedd, luttrad ooh förbättrad, 
ernade författaren genom någon aktad riksdagsman,
helst af det hedervärda bondeståndet, få henne motionerad
och derefter remitterad till det höglofliga ekonomi- och
besvärs-utskottet, som har med rikets tarfvor att beställa.
Men motionstiden var förfluten, och, när gumman allra först
lopp af stapeln, var det redan ett qvarters tjock is på 
vattnet, snö på marken och en allmän längtan att få från 
riksdagen skynda hem till de varma spisarne och det nybryggda
julölet. Hon nödgas sålunda helt oputsad träda ut i det
allmänna. Hennes bestämmelse är också icke att blifva
en riksgagnerska, en Kajsa Varg för ekonomi och alla 
besvär; hon framställer sig i sin enfald utan anspråk, för
öfrigt stödjande sig på Tit. gynsamma förord. Hade jag
förtroende till gammalt, astrologiskt skrock, skulle jag tveka
att låta henne träda fram, emedan hon just föddes i gåstiden; 
men, som jag icke strax tror på dylikt, har ej detta
afskräckt mig från företaget.

Jag borde väl nu sluta min vördsamma dedikation; men,
då jag föreställer mig Tit. vara, liksom alla andra, icke utan
ett slags nyfikenhet, har jag ansett för en kär pligt att
lemna en liten beskrifning på, hur min <sp>Odalgumma</sp>
ser ut.
	
Tit. torde allra först tillåta mig få berätta en liten händelse, 
som sammanhänger med sjelfra frågan. För icke många år sedan 
tilldrog sig i en viss småstad, att man supponerade, icke utan 
skäl, besök af en mycket hög person. Genast uppstod hela staden 
såsom en man för att rusta sig 
till ett värdigt emottagande af en så oväntad gäst. Stadens
honoratiores samlades på rådstugan. Man snusade, man
hostade, man öfverlade. Stadens snickare, målare och smed
tillkallades för att höras i ämnet. Beslutet blef; att en 
äreport skulle uppresas vid tullen, och rådhuset förses med en
transparang, föreställande gudinnan Svea, omgifven af de
fyra riksstånden. Det första gick lätt för sig. Borgmästaren
sjelf hade ett par dugtiga timmerstockar på sin gård, och
stadens bagare några tolfter bräder. Kryddkrämaren tillsläppte 
papper och färg, apotekaren oljan. Spiken skulle sammanskjutas 
af de öfrige. Man grep sig genast an. Snickaren hyflade och 
snickrade, och smeden slog utan betalning i spik. Stadens 
skönheter under anförande af borgmästarinnan plockade blommor 
och bröto löf; och en poet, till profession informator, hemtades 
från en herregård till författande af verserna. Stadens 
källarmästare bestod fritt vin. När äreporten var färdig, 
gjorde någon den reflexionen, att han möjligen kunde vara för 
trång och att den höge resande lätt kunde sätta sig fast deri. 
Nytt bekymmer och nya öfverläggningar. Borgmästaren, drifven 
af en lycklig ingifvelse, fann dock snart på råd. Han reste 
till närmaste residensstad, lånade sig der den bredaste kalesch, 
som fans, och med den samma reste han på prof tre gånger in och
ut genom äreporten. Allt lyckades förträffligt. Nu återstod 
transparangen. En gudinna skulle målas; men, huru en sådan borde 
tecknas, hade sig ingen bekant. Tegnérs Svea var väl genom ryktet 
känd; men ingen hade den till hands. I denna bekymmerfulla ställning 
tillgrep man den utvägen att anmoda något af stadens fruntimmer 
att sitta för målaren. Man började med borgmästarinnan. Hon
undanbad sig den äran. Man gick hela raden utför. Samma
resultat. Den hemliga orsaken lärer varit denna, att den,
som läte sig måla, ej sedermera under festiviteten och den
höga personens vistelse i staden kunde med anständighet,
och så länge transparangen satt på rådhuset, visa sig i det
allmänna, och i följd deraf måste försaka tillfredställandet
af sin nyfikenhet. Ändtligen lät ett ädelmodigt hjerta 
beqväma sig härtill, nemligen denna vår <sp>Odalgumma</sp>.

Den, hvilken sålunda vill taga närmare kännedom om
hennes utseende, han vände sig till nämde stads borgmästare, 
som har transparangen innestående på sin vind,
obegagnad; ty det höga besöket uteblef. Jag vill försöka
göra ett utkast af sjelfva målningen.

Låtom oss först betrakta dessa in- och utrikes ministrar,
som genom sina kurirer, ljusstrålarne, korrespondera med
hela universum, jag menar dessa ögon. Visserligen synas
de något dunkla, ja, till och med drypande; men detta vill
jag ställa mera på brådskans än konstnärens fel, då tiden
var så kort till sjelfva exekutionen. Pannan, som allt för
mycket skjuter bakåt, skulle man med Lavater kunna påstå
tillkännagifva slöhet och tröghet; likväl, då Lavater, som
hvar man vet, var en svärmare, måste vi, för att skilja oss
från hans öfverspända åsigter, antaga motsatsen. Bättre
förekommer mig den blåa näsan. Den stöter väl något i
början; men konstnären har genom denna färg liksom på
ett fint vis velat framställa gummans ogemena patriotism,
då vi ihågkomma, att blått hör till vår nationalfärg. Att
den skulle härleda sig från något omåttligt bruk af 
spirituosa, är så mycket orimligare, som så väl Odalgummans
som gudinnan Sveas alla kontributionssedlar utvisa, att de
aldrig förtärt bränvin. Fläckarne på kindbenen äro icke,
som man enligt herr Pontins reseapotek skulle kunna förmoda, 
något tecken till fläckfeber, utan vanliga så kallade
sjömärken eller hvilopunkter under åskådarens lustfärd kring
hennes anlete. De tvenne upp- och nedvända kollekt-bålarne 
(bilden lärer vara tagen från en plägsed vid en viss
brunn, der kollekten för predikanten upphemtas ur punschbålar), 
äro till en del obetäckte, såsom våra nordiska berg,
samt bära, såsom de, på sina höjder en evinnerlig snö.
Handen synes vid första anblicken förskrifva sig från steniga
Arabien, ej blott i och för dess magerhets skull, utan äfven
för den mängd af verkliga stenar, som pryda henne. Vi
lemna åt herrar juvelerare att uppskatta deras värde; de 
uppgå säkert till dubbelt mot dem, hvilka i den forna 
arsenalen beprydde de kongl. sadlarne, samt de ryktbara 
juveler, som bekransade den namnkunniga guldkalken, hvilken
i förra seklet åkte på kronoskjuts till Rom för att 
kanoniseras.

Men för att ej trötta läsaren med en allt för lång 
beskrifning och ännu mer besvära herr baron och 
kammarherren, skyndar jag att blott i några få drag teckna det
återstående af taflan: de fyra vid gudinnan stående figurer.
De äro samteligen tagne, ur den kortlek, borgmästaren har
förvarad i sin bordslåda, och som vid högtidligare tillfällen
framtages till förlustelse.

Vi upptäcka då först hjerterkung. Genast i hans anletsdrag 
framställer sig något nobelt, mustacherne oberäknade, hvari 
det sanna mannamodet, liksom i håret hos Simson, har sitt säte. 
Med svärdet i den högra och ett kägelklot i den venstra handen, 
förenar han de krigiska lekarne med de fredliga och, sedan han 
upphört att kasta bomber af jern, kastar han i stället dylika 
af trä. I ordningen derefter följer kung David. Psaltaren tycks 
han hafva upphängt i pilen. I stället bär han något i högra handen, 
som liknar en biskopsstaf med en krok på. Midt på bröstet upptäcker
man en rund plätt, hvari ett träd står. Lifvets träd kan
det icke vara, emedan det länge sedan är kullhugget; snarare
torde det vara kunskapens träd på godt och ondt. Ormen
är icke synlig; men kanske kan härtill lämpas den Virgilianska 
versen: <sp>latet anguis in herba</sp>. Vi skrida nu till
ögonfägnad af ruterkung. Ruter har i alla tider betecknat
penningar. Om det är en staf; han bär, kan ej så noga
ses; än mindre kännas, huru vida den samma är ihålig
eller ej och medför något lurendrejeri; snarare har han 
utseende af en bränvinsprofvare. Ändtligen nalkas vi 
klöfverkung. Ordet kommer ej af klöfver (Trifolium) utan af
klöfvar. Jag skulle vara frestad antaga honom för Odalmannen 
sjelf; om jag ej viste, att denne sednare hör till
hjerterna, ehuru till lågtrumfen bland dem.
Och härmed slutar jag, kastande mig i Tit. armar under
utrop:

<tab>Den ädlaste Guds gåfva,
<tab>Som finnes på vår jord,
<tab>Är äta, dricka, <sp>sofva</sp>,
<tab>En säng, ett stop, ett bord.

                                Ödmjukast
                                   af
                               FÖRFATTAREN.
<b>Kurs i geografien.</b>

<i>Fr.</i> Uti huru många zoner indelar man i allmänhet de
presterliga befattningarne?

<i>Sv.</i> Uti fem.  

<i>Fr.</i> Hvilka äro de?

<i>Sv.</i> En <sp>Zona torrida</sp>, två <sp>Zonæ temperatæ</sp> och två <sp>Zonaæ frigidæ</sp>.

<i>Fr.</i> Hvilka bo under den så kallade heta zonen?

<i>Sv.</i> Pastorerne.

<i>Fr.</i> Under zona temperata?

<i>Sv.</i> Pastors-adjunkterne.

<i>Fr.</i> Och under den så kallade zona frigida?

<i>Sv.</i> Komministrarne.

<i>Fr.</i> Hvad förstås med <sp>zona torrida</sp>?

<i>Sv.</i> Den zonen, der opinionen faller lodrättast med sina strålar
och bildar det heta klimatet, så väl i afseende på pastorerne sjelfva, 
som deras omgifning.

<i>Fr.</i> Med <sp>zona temperata</sp>?

<i>Sv.</i> Den zonen, hvarest opinionen icke är så stickande het.
utan en blandning märkes af de öfriga zonernas luftstreck, och 
räknas derföre i allmänhet för den bästa och sundaste att lefva uti.

<i>Fr.</i> Än med <sp>zona frigida</sp>?

<i>Sv.</i> Der opinionen med sina strålar faller snedast, och köld
herskar större delen af året.

<i>Fr.</i> Hvad är i öfrigt att märka om <sp>zona torrida</sp>?

<i>Sv.</i> Denna zon är den rikaste på kostbara produkter. Der
växa biskops-kräcklor, spanska rör med guldknappar; der
upphemtas från bröllopsborden de präktigaste desserter
af fikon, russin, mandel och ädla frukter; der erhållas 
de utsöktaste konfektyrer, drycker af ris, majs och 
drufvor; der är månggifte vidsträcktast, äfvensom
dödligheten der rasar starkast.

<i>Fr.</i> Hvad förstås med månggifte?

<i>Sv.</i> Att många gifta sig eller att der vankas de flesta 
bröllop och barnsöl.

<i>Fr.</i> Hvad menas dermed, att dödligheten är starkast inom
denna zon?

<i>Sv.</i> Att der förekomma de flesta och bästa begrafningar.

<i>Fr.</i> Hurudant är regeringssättet i stater, som ligga under
denna zon?

<i>Sv.</i> För det mesta despotiskt.

<i>Fr.</i> Hurudant är tillståndet derstädes i afseende på 
religionen?

<i>Sv.</i> Somliga dyrka himlakropparne, såsom Nordstjernor och
ordens-kaplansstjernor, andra knäfalla för beläten, såsom 
excellenser, general-adjutanter, statssekreterare,
o. s. v. eller tillbedja de kejserliga eller öfverstepresterliga 
pillerna; mycket annat att förtiga.

<i>Fr.</i> Hvad hafva vi att märka vid <sp>zona temperata</sp>?

<i>Sv.</i> Denna zon frambringar, liksom det heta luftstrecket,
många dyrbara produkter af guld, silfver och ädla
frukter vid bröllop, begrafningar och barnsöl; der uppfiskas p
åskören och beredes det bästa siden, der växa
de skönaste blomster -- till predikningar; der prepareras
de utvaldaste och mest välluktande oljor och rökelser,
och der är tévattnets egentliga hemland.

<i>Fr.</i> Hvad är slutligen att märka om <sp>zona frigida</sp>? 

<i>Sv.</i> Denna zon är af alla den mest vanlottade på ädla 
produkter. Der herska för det mesta köld och ofruktbarhet; 
der är man utsatt för de flesta björnar, vargar
och fjellmöss; betet måste uppkrafsas under snön och
guld finnes der icke. Inbyggarne äro mycket glesa i
dessa trakter. Der predikas en stor del af året i 
mörkret vid talgljus, och der hafva invånarne jemt att kämpa
i och för sitt uppehälle.

<i>Fr.</i> Eger denna zon några fördelar framför de öfriga?

<i>Sv.</i> Ja, der finnes det minsta antal gifter, så ur djur- som
växtriket, mindre öfverflöd på ohyra, sällan några starka
orkaner, våldsamma jordbäfningar eller vulkaniska utbrott, än 
mindre några dödande vindar.

<i>Fr.</i> Hvilka resultat kunna vi draga af allt detta?

<i>Sv.</i> Att man kan som prest lefva under alla dessa zoner;
att den milda försynen så inrättat menniskokroppen, att
den förmår uthärda de mest stridiga luftstreck och att,
om man också icke fått den bestämmelsen att bo under
de mera frukt- och inkomstgifvande zonerna, så har
man ett slags ersättning deruti, att man ser sig befriad
ifrån alla de obehag, som dermed äro förenade.

<i>Fr.</i> Har förhållandet alltid varit sådant?

<i>Sv.</i> Nej, de heta zonerna hafva fordomdags icke varit så
varma, hvilket man dömer af de trakter, som nu mera
äro obeboeliga, men fordom egt inbyggare; äfvensom de
kalla varit blidare, hvilket kan ses af fält, fordom 
odlade, men nu blottade på nästan all vegetation.

<i>Fr.</i> Hvad hopp bör detta ingifva oss?

<i>Sv.</i> Att någon dylik förändring kan i framtiden ännu en gång
förestå dessa zoner.
<b>NOVELLER.</b>

<b>UNGDOMSFANTASIER

ELLER

NAHUM FR. BERGSTRÖMS
KRÖNIKA

AF OCH ÖFVER HONOM SJELF.

1.</b>

FÖRSTA KAPITLET.

<tab><i>Vid femton års ålder blef stugan mig trång.</i>
<tab><tab><tab><tab>GEIJER.


Att vara femton år, hvilken härlighet, hvilket Evoe, hvilken
raketlefnad! Tidens almanack pekar då blott på Junidagar.
Kinderna äro tvenne rosenbuskar, läpparne ett radband, der
kärlekens Fadervår natt och dag läses. Glädjefloder nedströmma 
mellan kindernas blomster, kring fjunet af hakan
flyger det fjärillätta löjet, och öfver alla dessa rosenparterrer
står ögats sol och blickar så mildt mellan lockarnes sommarskyar.

Jag var just i denna ålder, då jag jemte min mor inflyttade 
till staden N**. Vi inhyrde oss på en aflägsen
gata. I huset bredvid bodde en grosshandlare med fru och
en fjortonårig dotter. Snart utbasunade gudinnan Fama,
den hundramunnade, för mina öron följande: grannen, grosshandlaren, 
har podager och grått hår, går i bottforer och
skrifver i sin förryckthet bref till Napoleon; hans fru trippar
i stubb och lefver af tévatten; men dottern, ack! hon är
den allra sötaste flicka under solen, ty 1:o är hon fjorton
år och således redan färdig att med sin lilla rosennacke
titta ut öfver lifvets klostermur; 2:o har hon ögon, öron,
förnuft och alla sinnen i den mest potentierade grad; 3:o
förtjenar allt detta, sammanlagdt med en hopadderad rest
af musikalisk färdighet, god röst och ett förtjusande sätt
att vara, det hon af hvarjom och enom hyllas och upphöjes
till en gudomlighet.

Hur det var, så gjorde berättelsens grafstickel en djup
ristning i mitt hjerta, och förr, än jag anade det, var hela
porträttet ingraveradt i mitt bröst. Hvar jag stod, hvart
jag gick, såg jag hennes bild framför mig. Äfven i mina
drömmar sväfvade hon för min själ, och talet 14 blef mig
ett heligt och mystiskt tal. Än lekte jag med henne på
blomsterbeprydda ängar, än sväfvade jag med henne på
lätta moln, och hon log och kysste mig, och vid kyssen
föll jag af hänryckning ned ur skyarne.

Men slutligen ledsnar man vid att så der med herr
kapten Lindeberg bara drömma; man börjar önska sig en
sann redbarhet med dito. »Hvad! din svärmare,» utropade
jag och slog mig med kammarnyckeln för pannan, »du har
ju ännu icke sett den flicka, hvarom du drömmer. Hvad
heter hon?» -- Det vet jag ej. -- »Hur ser hon ut?» --
Jag har aldrig skådat hennes fagra anlete; men säkert är
hon en gudomlighet. -- »Hur sjunger hon?» -- Hvad fan,
skall jag veta allting! -- »Hur dansar hon?» -- Det öfvergår 
mitt förstånd. -- »Men har hon då ett ädelt och godt
hjerta?» -- Min Gud, plåga mig ej längre med dessa frågor;
jag skall i denna dag, i denna eftermiddag, innan denna
afton flyga i hennes famn och gifva grundliga svar på allt
sammans.

Yr och betagen, skyndade jag mig genast från mitt
trånga kammarfängelse ut i den öppna, fria och rymliga
naturen. Medvetslös ilade jag framåt, tills jag, ändtligen
uppvaknad ur mina drömmar, befann mig ett godt stycke
utom staden vid en äng, der jag nedkastade mig under ett
träd.

Den ena dagen efter den andra framskred på detta sätt.
Beslut togos och förkastades. Huru tillvägabringa min
bekantskap? Att direkte flyga till mitt paradis med tre bugningar 
och en käpp i hand vore något allt för djerft och
öfvergick mitt hjeltemod. Hvad skulle föräldrarne, hvad
skulle flickan säga derom? Dessutom spelade jag ej någon
berusad älskare i herr La Fontaines romaner, jag befann
mig i den nyktra verkligheten, omgifven af hus, höga plank,
forskande ögon, giftiga tungor, brandvakter, o. s. v. Men
se henne måste jag, om jag äfven som Münchausen skulle
stiga upp till månen för att från denna höjd locka hennes
blåa ögon att möta mina. Genast började jag slå mina
dagliga femton krumbugter (mitt lifs areala innehåll) kring
hennes hus. Men äfven detta var förgäfves. Ingen donna,
blott sex afundsjuka, grönögda jalusier mötte mig i fönstren.
Jag grep då till andra, mera förtviflade medel. Jag lopp
på baler, spektakler, vid försök af stadens sprutor; men
ack! med samma släta framgång. Slutligen började jag anse
min sköna okända som ett helgon, hvilket man blott vågar
tillbedja icke älska.

Nu var huset, den hon bodde eller rättare var skrinläst, 
försedt med tak-altan. Deruppe öfvade sig stundom
hennes käre fader med att klänga, dock icke i samma akt
och mening som konung David. Han plägade nemligen
vid högtidliga tillfällen, staden och sig sjelf till berömmelse
och fromma, på en lång stång upphissa åtskilliga flaggor;
såsom t. ex. på någon af det kongl. husets namnsdagar lät
han hela verldens flagga, på grosshandlares den engelska
på lackfabrikörers den österrikiska, på kyrkoherdars den
påfliga, på minuthandlares den danska, för stadens polis lät
han den ryska svaja, för fruar någon tysk, för dykeri-kommissarier 
den algieriska, och för små mamsellerna den fransyska. 
En morgon, då jag efter vanligheten drog mina
trollringar kring huset, hörde jag ett prasslande ofvanpå
taket. Genast flögo mina tankar som en tättingsvärm dit
upp, och se, högädle herr grosshandlaren stod der i nattrock 
och hissade och hissade. »Ha,» tänkte jag, »åter en
namnsdag.» I det samma trädde en bedagad matrona ur
porten, hvilken jag tillsporde, för hvem grosshandlaren i
dag låtit kläda luftrymden i regnbågsfärger. »Det är hans
dotters namnsdag,» svarade hon med en hes stämma och,
utan att gifva vidare akt uppå mig, skred hon förbi hörnet
och försvann. En hel rosenbukett spred sig på min kind;
jag ilade hem, slog upp almanackan och fann der med ren
boktryckarsvärta präntadt namnet: <sp>Kristina</sp>. En ny verld
uppsteg för min syn. Jag kysste namnet och ilade åter ut för
att betrakta de med hvar andra lekande flaggorna. Luften var
klar som ett källvatten. Solen hängde i det blå som en utslagen 
blomsterlök. Jag skyndade mig att i den friska naturen 
uttala min sällhet. Blommorna hade ännu inte hunnit
aftorka tårarne efter morgonbönen, lärkan slog luften med
simmande vingar och sjöng sitt morgon-adagio. Dagen göt
ur sin pokal strömmar af glans öfver fälten. De pomaderade
ängarnes hår doftade. På hvart löfblad låg en förgyllning.
Sommaren hade uthängt och utsläpat hela sin garderob för
att vädras. Ur säden piskade vindarne dammet. Sjöns
atlasduk, hoptråcklad med den blåa ofvan i rymden, rörde
sig sakta, och mellan sömmarne framskymtade glänsande
guldtrådar. Vaggad af de ljusaste fantasier, låg jag i det
gröna och skickade med hvarje farande strömoln, med hvarje
fogel en suck, en tanke till den älskade, och de flögo såsom 
fjärilar kring de i luften för mitt öga fjerran fladdrande
flaggorna. Middagen kom, och jag låg ännu qvar och utsträckte 
mina armar för att omfamna jord och himmel. Jag ville trycka 
hela verlden till mitt hjerta. Solen började luta sitt hufvud 
åt vestern. Då rann mig en sprittande idé genom själen. Hvad, 
om du på ditt helgons namnsdag skulle försöka dig med en vers? 
Bör väl en så fager qvinna komma obelägrad ur the Filisteers 
lande? Du känner i hjertat en <sp>pina</sp>, som rimmar mot <sp>Kristina</sp>. Jag sprang genast upp och hade redan 
en hel kista af rim färdiga ur mitt arbetande hufvud. Solen 
kastade sina sista strålar på mina rockskört. Vinden hade från 
moln rensopat vesterns hoftrappa. Qvällen låg röd och flöt på 
vågen, mitt hjerta brann, och från närmaste dike ryckte jag 
fjädern från en gås, köpte mig i närmaste bod ett bläckhorn 
och ett ark postpapper, och sålunda utrustad anlände jag i full 
inspiration till min kammare.

Redan sitter poeten i fullt arbete vid sitt skrifbord.
Han brinner och svettas, himlar sig och stryker ut. Emellertid, 
om läsaren vill som jag, öfverlemna vi honom åt ensamheten; 
innan morgondagen är säkert den snillrika gratulationen 
färdig. Och så var det äfven. Innan klockan 5
är vår auktor redan uppstigen för att renskrifva det 
odödliga arbetet. Den poetiska spindeln (pennan) väfver 
oupphörligen långa och korta trådar öfver papperet, gör 
emellanåt halt för att förfriska sig ur djupet af ett glasbläckhorn.
Nu är allt sammans noggrant och väl afskrifvet. Rysligt
skön uppstår auktorn och uppläser sitt snillrika foster med
den mest patetiska ton. Han utsträcker armarne, han slår
sig för bröstet. Än ser han uppåt mot sitt taks bläckstänkta 
himmel, än ned på sina tårs frågande spetsar. Klockan 
7 står han framför boktryckaren, öfverlemnar med
darrande hand sitt manuskript, blyg som den yngsta af behagen. 
Boktryckaren påsätter sig glasögonen och, sedan
han räknat rimmen och befunnit dem vara af det goda slaget,
nickar han ett bravo, med tillägg: »uti nästa nummer skola
de se ljuset!»

Om någon var glad, så var det visserligen jag. En
hel idyll framblänkte för mina ögon. Jag såg redan min
okändas hänryckning, hennes hvita näsduk alldeles genomblött 
af tårarnes störtskurar och mellan dem en solblick så
himmelsk, så eldig -- ja, jag föll om hennes hals och utropade 
med blicken mot höjden: »o Gud! det här är för
mycken salighet på en gång.»

Verserna lästes och beundrades. På beundran följde
undran, hvem som författat dem och till hvem de voro
egnade; ty intetdera var med någon signatur utmärkt.

På en varm dag följer som oftast en kylig afton; så
var det med mig. Åter stack sig en anmärkning emellan
med följande inkast. »Högt uppsatte herr rimmare och
poet! Ni har med edra verser förtjusat på samma sätt, som
en harpospelare i natten. Man hör hans toner; men man
vet ej, hvarifrån de komma och till hvem äro de stälda.
Icke är er donna nu blifven en hårsmån klokare på er kärlek 
än förut, och icke heller är ni sjelf, min herre, ett steg
närmare det föresatta målet. Ni röjer mycken teori, men
ni har föga praktik. Ni begriper ej att använda det allmänna 
för enskilda fall. Ni kan skära till en rock, men
förstår ej att sätta i en knapp.»

Dessa tankar grepo som en brandvaktssax om min
nacke. Det värsta var, att de voro sanna. Jag måste derföre 
ännu ytterligare gripa mig an med en götisk kraftyttring 
samt erinra min okända om hennes ansvarighet, i
fall hon längre läte min beklagliga ställning fortfara. Och
det skedde. Jag affärdade ett bref till henne. Det börjades,
som alla kärleksbref, med det suckande: »Älskvärda,» och
slutades med det lika ömt suckande: »Eder evigt tillgifne»,
jemte mellanslag af: »jag är nog lycklig eller rättare olycklig 
att älska er, ack! kanske utan hopp; var god och bränn
upp detta bref, när ni läst det, m. m. Min kärlek genomtågar 
alla evigheters evighet, är öfver både skräddare och
byxor (Leopolds tid och rum),» o. s. v. Såsom ram omkring 
det hela voro derjemte i brefvet framkastade några
vinkar om min namnsdags-gratulation, att nemligen jag och
ingen annan vore den, som begagnat onsdagsbladet såsom
en afledare för min elektriska versådra.

Budet, en gammal markatta, hoc est en tolf års trogen
tjenarinna, aftroppade med den dyrbara bekännelsen i handen
och återkom efter en stund med följande orakelsvar: »Mamsellen 
har erhållit brefvet och har läst det med mycken
förnöjelse; men, som hon veterligen hvarken sett eller någonsin 
hört talas om herrn, kunde hon ej afgifva något
svar. Hon tackade emellertid för de vackra verserna.»

Nu ser läsaren, lika så väl som författaren, på hvilken
förskräcklig brant katastrofen står. Steget är taget, kärleksförklaringen 
gjord; men på allt detta intet svar. Hur skall
detta slutas? Är flickan elak, så har hon nu det bästa tillfälle i
verlden att drifva gyckel med en förryckt älskare. Vi vilja
hoppas det bästa. Hon är ju blott fjorton år. Här är ungdom, 
här är oskuld, här är deltagande, här är allt.

<tab>»Lid och hoppas. Sällheten försvann;
<tab>»Men hon skall förädlad återfinnas.
<tab>»Blott en enda olycka är sann,
<tab>»Den af olyckan att öfvervinnas.»
Mitt hopp bedrog mig ej. En stor björn, två markattor, 
en urang-utang och fyra papegojor af den allra sötaste
färg frälste mig ut förlägenheten.

Efter några dagar hade nemligen ett resande sällskap
anländt till staden. Genast läste man på alla knutar, att
»herr Pitoletti, nyligen kommen från Köpenhamn, ifrån och
med i morgon har äran att för det respektive publikum
visa en samling af de mest sällsynta djur, hvaribland må
nämnas: 1:o en stor kastanjefärgad ungersk björn, som
dansar kadriljer, valser och menuetter, allt efter musikens
takt och åskådarnes begäran, visar hvad klockan är och om man
är gift eller icke, balanserar slutligen med en stång och
kysser herr Pitoletti på munnen; 2:o tvenne högst sällsynta 
markattor från Amerika, hvaraf den ena sjunger en
italiensk aria; 3:o en urang-utang eller så kallad nattmenniska 
(det djur, som närmast liknar menniskan), är 2 alnar
hög och innesluter sig i respektive åskådarnes ynnest. 4:o
fyra indiska papegojor, hvaraf den ena eger de mest briljanta, 
gula, blå, gröna och röda färger och är öfver hundra
år. Öfvertygad, att det odelade bifall, hvarmed herr Pitoletti 
vid de flesta utländska hof blifvit emottagen, icke heller
under hans korta vistelse i Sverige skall honom frånkännas,
rekommenderar han sig i den aktningsvärda allmänhetens bevågenhet 
med försäkran, att ingen med missnöje skall lemna
anblicken af dessa sällsynta djur, äfvensom hvar och en deraf 
säkerligen skall hemta de rikaste anledningar att prisa
den hand, som på ett så underbart sätt utrustat äfven de
oförnuftigare länkarne af skapelsens kedja till förnuft och
konstfärdighet!» -- Annonsen gjorde sin åsyftade verkan.
Alla strömmade till för att se den dansande björnen och
de granna papegojorna, och äfven jag vågade min tolfskilling.

Jag inträdde. Positivet var redan i gång och den arma
björnen uppjagad på golfvet för att göra sina krumsprång.
Åskådarne skrattade. Likväl gjorde man den anmärkningen,
att björnen ej tycktes hafva något synnerligt öra för instrumentet, 
med undantag af de tillfällen, då musiken var 
beledsagad af vederbörliga hotelser med käppen, ehuru så
kadrilj- som menuett-stegen voro ungefärligen lika. Emellanåt
röt björnen till och lade sig ned på golfvet. Herr Pitoletti
svor sitt: »dass der Teufel dich regiere!» och uppdref å nyo
den klumpiga besten. Åskådarne, häraf bragte från löje
till medömkan, anhöllo nu, att björnen måtte få hvila sig.
Herr Pitoletti befalde honom då att gå och tacka »das ehrwürdige 
Publikum,» gaf honom en hatt, hvarpå björnen framlufsade 
på sina två för att komplimentera sig till några slantar.
Olyckan gjorde, att han började med ett ungt fruntimmer,
som satt nederst vid dörren. I det samma björnen kom
emot henne, skrek hon till och dånade af förskräckelse.
Alla stego upp. Jag vet ej, om det var utaf ödets eller
mitt hjertas ingifvelse, nog af; jag hastade genast till stället,
tog den afdånade flickan om lifvet, bar henne ut i nästa
rum, skyndade efter en vattenkarafin, öfvergöt henne dermed, 
hvaraf hon inom några ögonblick åter kom sig före.
Förskräckt såg hon sig omkring; men, då jag försäkrade,
att björnen var borta, reste hon på sig och frågade efter
sin mor. En åldrig figur inträdde bland den hit inträngande
mängden, tog henne under armen, tackade mig för besväret
och frågade mitt namn. I det jag uttalade det, spred sig
en mild rodnad öfver flickans nyss förbleknade kinder, och,
utan att besinna hvarest hon var, utropade hon: »himmel,
skulle ni vara den, som skrifvit verserna.» I stället för att
svara, stod jag liksom förstenad, och först då, när hon redan
var utom dörren, klang ett halfhögt »ja» efter henne. --
Nu uppstodo tusen raketkistor i mitt hufvud. Jag ilade
ut med miljoner frågor på mina läppar, hur min utvalda
mådde, om hon ännu var mycket förskräckt; men, då jag
på tre famnar när upphunnit henne, var allt mitt förra
hjeltemod sin väg, -- jag stannade under en djup suck.
Hastigt blickade hon bakefter sig, och, då hon blef mig
varse, gjorde hon en stum bugning och försvann. »Ack!
om du älskade mig,» suckade jag, »du för gudomligaste, som
kan blifva så häpen för en björn. Det bestiala djuret! Men
det var ändå bra, att han förskräckte dig!»
Brinnande lopp blodet i mina ådror. »Du måste,» tänkte
jag, »svalka dig, annars förtäres du i en ugn af lågor»; och
inom en qvart var jag midt i den skummande sjön, som
låg nära utom staden.

En lyckligare varelse hade visst aldrig någon vattenmassa 
gungat. Också omfamnade mig böljorna rätt kärligt.
Solen steg just ned att äfven bada, och min upplyftade
nacke såg, hur hon redan sam på vattenytan. »Är det min
gudomliga <sp>Kristin</sp>,» ropade jag och sträckte ut armarne
mot henne, »o! jag ville föra dig öfver afgrunder af vågor!»
-- »Ha! ha! ha!» hörde jag det skratta bakom mig. Jag
blef förskräckt, vände mig om och förargade mig, att några
skator kunnat så skrämma mig.

När jag hemkom, låg en förseglad biljett på mitt bord.
Jag öppnade den med klappande hjerta och läste: »För
edert biträde får jag aflägga min varma tacksägelse. Jag
har för min mor yppat, att ni är den samme person, som
behagat tilldela mig ett så oförtjent lof i edra verser. Hennes
liksom min anhållan är, att ni vid tillfälle är god och besöker 
oss, på det vi äfven muntligen må få aflägga vår gemensamma 
tacksägelse. Er gäldenär <sp>Kristin</sp>.»

Väl hundra gånger genomläste jag detta bref, tryckte
det till mitt hjerta och mina läppar. Jag granskade stilen,
satte papperet emot dagen, vände det på tusen sidor, betraktade 
sigillet, tills jag ändtligen, trött af dagens äfventyr
och min uppspända fantasi, mottog Morfevs i mina armar.

»Förträffligt», suckade jag vid uppvaknandet, »hon är
dock min gäldenär;» och för att förvissa mig derom, genomläste 
jag skuldsedeln ännu en gång. Nu blef det en tillrustning, 
som knappast egt sin like sedan Xerxes’ härtåg.
Alla rockar, vestar, stöflar, krås och permissioner framdrogos 
ur sina fördolda gömslen för att mönstras. I början
kasserades allt; men, sedan förståndet kommit såsom medlare 
emellan, erinrande, att ingen tråd mer funnes i garderoben
med undantag af tofflor och några föråldrade plagg, gaf
egenkärleken vika för nödvändigheten och utvalde efter
moget betänkande följande persedlar:
1:o  En blå, tre år gammal klädesfrack med kort lif,
bra utskuren framtill och hvars rockskört kysste det öfversta
af knävecken. Visserligen oborstad, men rätt anständig med
två knapprader, hvaraf fem knappar voro i raden, alla i behåll 
och i godt stånd, den ena fickan något söndrig, men
synes lätt kunna hjelpas med en nål och några trådändar.

2:o  Ett par ljusa, korta underkläder, ungefär af samma
färg, som kadetternas vattensoppor, på intet vis förslitne,
knappast några trådar synliga på knäna; en bläckstrimma
glimmar väl tvärs öfver högra låret, men torde kunna hjelpas
genom borstning. Banden äro behållna och synas kunna
uthärda ännu några månader, äfvensom plaggen, i fall så
tarfvas, tyckas utstå ett vågadt knäfall.

3:o  En röd kattunsvest, väl icke på modet, men icke
heller ur modet. Synes vid första påseendet något urblekt,
men detta är mera ögats är vestens fel; slår sig förträffligt
ut i skumrask och vid eldsljus; tarfvar en knappnål vid
halsen, är annars öfver allt klander.

4:o  Ett par engelska bomullsstrumpor. Erfordra, med
undantag af litet krita, ingen vidare förbättring.

5:o  Ett par suvaroffs-stöflar, alldeles nya; sakna blankning. 
Godkännas.

6:o  Hatten något brun i kanterna; hjelpes med bläck
eller blanksmörja.

7:o  Kråset, halsduken oändligt gentila.

I anledning af bjudningen att »vid tillfälle helsa på,»
arbetades på detta sätt hela förmiddagen i rustkammaren.
Innan middagen var allt hoptråckladt, blankadt, borstadt och
fejadt. Pomada köptes på apoteket. Nu återstod att öfverläsa 
sin rol och se sig i spegeln, i fall några finnar möjligen 
kunde upptäckas. Härtill användes eftermiddagen, och
klockan 6 aftågade man till bestämd ort.

Hur klappade icke mitt hjerta, hur lågade ej mina kinder, 
huru darrade icke mina knän vid hvarje steg. Framkommen 
till porten, öppnade jag den samma med mycken
betänklighet, hvilade mig för att andas ut, känna efter om
kråset satt qvar och öfverläsa hvad jag hade att säga. Med
bäfvande bröst steg jag uppför trappan, granskade ännu en
gång min klädsel och aftog hatten, för att lätta utgången
för tankarne, hvilka liksom på vågbalanser foro om hvar
andra upp och neder. Ändtligen inkommen i förstugan,
flög min skyddsgudinna mig till mötes, bad mig stiga in i
salen och sprang, efter en lätt nigning, uppför trapporna i
öfra våningen. Hon hade nemligen blifvit mig varse i fönstret,
slutade af min klädsel och min betänksanima gång till besöket 
och ilade nu att för modern utbasuna, att jag var
anländ. Jag steg in i salen, blef till min stora tillfredsställelse 
varse, att jag befann mig ensam, begagnade de
dyrbara ögonblicken för att återhemta mig, upptäckte med
förskräckelse en målad stjerna i midten af det bonade golfvet
och vek lyckligt förbi henne under suckar: »o! att du icke
må vara mig till någon olycklig förebådelse!»

Efter en stund inkom modern. Jag kysste med mycken
sirlighet handen, hvarpå samtalet öppnades med betraktelser
om väderleken, öfvergick till björnmenuetten och stannade
ändtligen vid tacksägelsen för verserna. Jag framstammade
några afbrutna ord om deras obetydlighet och min egen
oförmåga, under det jag i min förlägenhet nöp ett blad af
en törnros, som stod i fönstret, och stoppade det i munnen.

Ännu var det natt för mina ögon; men slutligen uppgick 
solen. Mitt helgon inträdde, jag tog mina fyra märkvärdiga 
steg för att kyssa hennes hand, men vågade knappast 
uppblicka i hennes talande öga. Hon gjorde en nätt
nigning, tackade för gårdagen och vände sig till modern
med förfrågan, om téet fick intagas. Jag hade nu sett henne
ansigte mot ansigte, och troligtvis vill nu äfven läsaren
tillfredsställa sin nyfikenhet och få göra det samma. Se här
ett utkast till porträttet.

Mörkt hår har alltid varit min kasus och dito eldiga
lifliga ögon. Båda egde hon i rikaste mått. Som fullmånen,
när han träder fram ur en svartlockig sky, var hennes bländande 
anlete, skärt och fint med undantag af färgen, som
var liljans och törnrosens i den innerligaste förening. Barmen 
som en nyfallen snö; ögonen pittoreska som tvenne
källor med sina två solar i bottnen; ögonbrynen som tvenne
silkeslinor, hvarpå kärleksgudar dansa, eller som tvenne
hängbroar öfver de elyseiska fälten. Munnen en grotta, omgifven 
af rodnande drufvor. Händerna som två färska hvetebullar. 
Fötterna som två små, hvita svanungar. Och hennes
klädsel? Smakfull och gudomlig. En grön bombasins-klädnad 
smög sig så tätt, som ett syrenlöf om ett finger, kring
alla hennes former. En schalett, lik en fladdrande fjärilvinge,
höjde och sänkte sig öfver den mjella barmens våg. En
sköldpaddskam med sina infattade stenar glimmade, lik ett
himlahvalf af sjustjernor, öfver de mörka hårlockarnes natt.
Tvenne örringar hängde likt två kupidonska bågar på hvar
sin sida om kärlekens altartaflor, kinderna. Ett rikt halsband
mottog lik en korallbank barmens stigande och fallande bölja.

Under tiden inträdde fadern i nattmössa och nattrock,
med förfrågan, om det icke vore postdag, emedan han hade
ett bref att skicka till Napoleon. Utan att afbida svar
vände han sig till mig och sade, det Napoleon erbjudit
honom komma till sig för att blifva général en chef för en
af de arméer, som vid första islossningen skulle öfvergå
till England. Jag viste ej, hvad jag skulle svara dertill,
men anmärkte, att, hvad islossningen beträffade, vore den
redan för sig gången emedan vi nu hade full sommar. »Tror
herrn då, att jag inte duger till général en chef» utopade
han och slog upp nattrocken. -- »Jo-o,» stammade jag och
var färdig att dö af förlägenhet, då flickan hjelpte mig ur
bryderiet genom en blick på mig och en kopp tévatten åt
fadern. För att begagna den korta tystnaden och undvika
allt vidare obehag för mig af ett så beskaffadt samtal, frågade 
modern, om jag ej hade lust att bese trädgården, då
<sp>Kristin</sp> kunde bli min vägviserska. Jag bugade mig tacksamligen 
och var inom en sekund utom dörren. -- »Bästa
ni, var ej ond på min pappa,» hviskade <sp>Kristin</sp> på förstugutrappan, »han är sjuk, derföre talar han så underligt; 
han menar likväl intet ondt dermed. Men nu skall
ni komma i vår trädgård och se, hur snyggt och nätt
vi hafva.» -- Jag inträdde inom en grönmålad grind,
på hvars stolpar tvenne yfviga lackvioler paraderade och i
qvällen spridde en ljuft förfriskande ånga. Vi gingo genom
flera små kompanier af krusbärsbuskar, mellan hvilkas led
äpple- och päronträd stodo som kaptener, med sina af solen
förgylda äppelknappar. Bakom befunno sig köket och trossen, 
nemligen palsternackorna, dillen, morötterna och silleriet. 
Ändtligen inträdde vi under ett hvalf af syrener,
mellan hvilka solen vid hvart steg skimrande flög än hel,
än delad i flere mångfalder. Derifrån vidgade sig utsigten
åt en liten blomsterparterr, bakom hvilken en ström rann
fram. »Ack, hur dufna de stackars rosorna äro, vi få lof
att vattna dem,» ropade <sp>Kristin</sp> och gaf mig en liten
vattenkanna. Jag ilade nedåt stömmen, kom i ögonblicket
till baka och utgöt en strålande dagg öfver de törstande
barnen. <sp>Kristin</sp> gick förut och utmärkte, hvilka ställen
jag i synnerhet skulle taga i mitt hägn. Snart voro de skimrande 
regnbågarne slut; då yttrade hon, liksom litet förlägen,
»ack! nu först erinrar jag mig, att jag burit mig obeskedligt 
åt, som bedt er hjelpa mig vattna; men jag tänkte derpå 
först efteråt.» Jag svarade henne, att om hon hade
flera blommor, ville jag vattna öfven dem; hon vinkade ett
nej, tog ännu en gång rosorna i ögnasigte, undansköt här
och der några grenar, som förhindrade de smärre att få
träda fram i dagsljuset, afbröt några andra, som vissnat,
och betraktade slutligen en fjäril, som gungande satte sig
på en borstnejlika. Hon ville fånga den; men i det samma
bortflög han nedåt strömmen och skimrade som en ljuspunkt
mot aftonsolen. Vi stannade vid en stor rosenbuske, den
jag hjelpte henne att omknyta. »Den der rosen, tror jag,
är den vackraste,» sade hon, afbröt och räckte mig henne.
-- »O nej!» suckade jag, »den, som gifvit mig den, är ännu
skönare.» Jag kysste hennes hand och blickade i hennes
på rosen hvilande öga, som från den glödande blomman
hastigt mötte mitt eget. Rodnande och stumma stodo vi
bredvid hvar andra. En osynlig magt lade våra händer till
samman. Dagens stjerna sjönk ned, men en bättre, kärlekens,
uppgick. Sakta som syrenlöfven rörde sig saliga känslor i
vårt inre. Vi voro sälla utan att veta eller fråga efter
hvarföre.

Himmelska tid, kärlekens och hjertats guldålder! Den
flyger med purpurröda vingar öfver idel blomsterfält af rosor
utan törne, af liljor utan maskstygn, af förgät-mig-ej utan
tårar.

I hvarje hjerta klappar en stor, en oändlig längtan, för
hvilken ungdomens mun ej ännu har något namn; men
detta kännes och erfares, då vi stå under pellen af en klar
sommarafton eller vid brädden af ett brusande vattenfall,
eller lyssna på en fogels ensamma sång. Liksom turturdufvan 
framför en spegel, står ynglingen framför den blomstrande 
flickan och kuttrar för den bild, han tror sig se der
inne och som han håller för systern till sin längtande själ.
Och denna stora önskan, denna brinnande längtan nämna
vi kärleken.

Förundra dig derföre icke, benägne läsare, öfver dessa
två svärmande älskare; de behöfva icke, såsom de slipade
verldsmenniskorna, årtusenden för att nalkas och försmälta
i hvar annan. En blick, en blomma, en vattenkanna, se
der hela tillrustningen! -- här är hvarken visitkort, bjudning
på té och supé, slädparti och maskeradbal eller någon present
af fransyska blommor till kjortelgarnering för herr Torngrens
nästa trettondags-bal.

Vi väcktes ur vår förtrollning af fadern, som med en
käpp i handen höll på att göra anfall på krusbärsbuskarne,
dem han till höger och venster nedsablade. På hufvudet
hade han fått sig en gammal trekantig hatt, hvari han satt
några aklejor. Vi nalkades och han försäkrade, att österrikarnes 
ena flygel redan börjat vika och samtliga rytteriet
tagit flygten. -- »Söta, bästa pappa lilla, gör ej illa åt mina
buskar,» sade <sp>Kristin</sp> och klappade honom på handen.
»Nå, nå, mitt barn, du vill komma och mäkla fred, märker
jag; välan, arméen må få hvila på valplatsen öfver natten,
men i morgon skola vi ytterligare förfölja fienden.» Jag
frågade henne, huru länge hennes far haft denna sinnessjukdom; 
hon svarade: »redan flera månader; men det 
lyckligaste är, att han inte gör någon dermed illa. Merendels
skrifver han dagarne igenom och, när han tröttnat dervid,
går han ut i trädgården, samtalar med sig sjelf eller ock,
som nu, anfaller buskar och träd.» -- Tiden var förfluten,
skymningen inbröt och jag skyndade mig att taga afsked,
lofvade helsa på med det första, och en handtryckning
af min älskarinna förvissade mig, att jag var välkommen.

Den, som vid min hemkomst allra först undergick
granskning, var den arma törnrosen. Hon var ännu lika
skön, som när hon satt på sin gren, doftade ännu lika behagligt, 
som för två timmar sedan. »Så är då mitt hjerta icke
helt och hållet förskjutet; jag har i denna blomma en säker
borgen, att jag är älskad till baka. O du gudomliga törnros! 
dig skall jag evigt förvara, och, äfven när du vissnat,
skall min kärlek var lika blomstrande, som du nu är för
mitt öga!»

Dagen derpå klappade mitt bröst af en orolig längtan.
Gårdagens händelser föreföllo mig som en dröm, hvilken
fordrade bekräftelse. Väl femton gånger hade jag satt fötterna 
i rörelse, borstat hatten och iordningsatt tupéen, men
hvarje gång åter vändt om utan att komma till något afgörande. 
Ändtligen beslöt jag att nedgå i trädgården, som
låg tätt intill min utvaldas, för att vara henne, ehuru osynligen, 
så nära som möjligt. Nu var planket ty värr så högt,
att man ej utan tillhjelp af stege kunde se öfver det samma
in i sjelfva paradiset, och att midt på dagen våga en stormning 
tordes jag icke af fruktan att blifva bemärkt. Några
remnor och sprickor, hvarigenom en salig stråle kunde intränga, 
förmådde jag ej upptäcka oaktadt allt mitt bemödande. 
Jag stod som en annan Adam och gret utanför
mitt gårdags Eden. Ändtligen föll mig en tanke in. Jag
skaffade mig en borr, och med dess tillhjelp gjorde jag på
planket tvenne runda hål, ungefär så stora, att mina ögon
kunde skåda derigenom med beqvämlighet, skar mig till dessa
kikare korkar, som passade till öppningarne och med hvilkas
tillhjelp jag kunde tillplugga och dölja hålen, när jag så
behagade. För mera säkerhets skull målade jag dem med
samma färg, som planket. Hur säll tyckte jag mig icke
redan vara! Jag satte mig genast vid mitt observatorium. --
Jag fann ingen lefvande varelse, med undantag af några
fjärilar, som efter vanligheten flaxade omkring på sina 
tévattensvisiter. Träden, buskarne, rosenparterren, allt stod
som förlidne gårdag i grönskande eller blommande drägt; ett
saknades, deras skyddsgudinna. Dock snart skapade mig
min lifliga fantasi äfven denna bild. Jag såg henne, huru
hon hvilade med sin blick vid den sköna rosenbusken,
huru hon med en kind, glödande som dess rosor, afbröt
en qvist full med halfutslagna knoppar, skakade daggen af
den samma och gaf den åt mig; -- då log hon så himmelskt. 
Jag fattade hennes hand; jag lutade mig till hennes
kind; den brann som en eldsflamma; jag läste en deltagande
tår i hennes öga. Hon hviskade: »jag älskar dig», och ett
»evigt» från hennes läppar, besegladt med en eldig kyss,
sammanknöt oupplösligt mitt hjerta vid hennes.

Ändtligen, då alla mina forskningar voro förgäfves, tillpluggade 
jag mina träögon för att gå bort. Hastigt hörde
jag en melodisk röst, och flux var jag åter på utkik. Himmel! 
det var hon, som sväfvade fram mellan gångarne. Än
gick hon, än sprang hon, än försvann hon, än såg jag henne
åter, till dess hon, liksom gripen af en trollkraft, stannade
midt för rosenbusken. Hon stod der länge, liksom hon ville
öfverräkna hela rikedomen af knoppar och blommor, slog
ändtligen sina armar omkring dem, liksom för att på en
gång trycka dem alla till sitt hjerta. Vid denna åsyn ville
mina ögon liksom skjuta ut ur pannan för att kasta sig ned
för hennes fötter. Hastigt vände hon sig om, och med en
blick uppåt min boning sände hon en slängkyss, rodnade
dervid och försvann bakom parterren.

Jag väntade länge; hon återsyntes med sin lilla vattenkanna. 
Allt närmare nalkades hon åt den plats, der mitt
stjernkikeri var uppstäldt, och jag stod verkligen rädd af
fruktan att blifva upptäckt, ehuru jag i mitt inre önskade
det samma. Hennes lätt fladdrande klädnad, som smög sig
liksom kyssande kring fötterna, den lutande ställningen, den
böjda armen, lockarne, som oupphörligen rörde sig kring
kinderna. -- hvilken syn! hvilket skådespel! Nu stod hon
midt framför mig bland blommorna, lik en Flora i sin lustgård. 
En lätt vind lyfte hastigt, lik en pust på en fladdrande 
falaska, den tunna schaletten; den föll af och hängde
sig på en lilja, som, smålutande, likväl förmådde bära den
ljufva bördan. Men Gud! hvilket snöberg af bländande
hvithet, som den afundsjuka schaletten åter snart täckte
med sina korpvingar. Jag vågade knappast andas. Jag hade
säkerligen till slut blifvit upptäckt, om ej modern i det
samma ropat henne genom ett fönster att komma upp på
ett ögonblick. Vattenkannan nedsattes bredvid mitt observatorium. 
Jag begagnade den dyrbara stunden, uppryckte
en smal spröta, som stod bland sockerärtorna nära bredvid
mig; i dess klufna ända fäste jag ett papper, hvarpå jag
med blyerts skref:

<tab>Min är du. Här inne
<tab>I känsla och sinne
<tab>Du lefvande står.
<tab>Att dig från mig skilja
<tab>Ej menniskovilja,
<tab>Ej listen, ej våldet, ej döden förmår.

<tab><tab><tab><tab>Evigt din FREDRIK.

Jag trädde sprötan genom öppningen, och, under det
jag nyttjade det andra hålet till mitt ögas vägvisare, lyckades 
det mig fullkomligt att på vattenkannans lock nedlägga
min trosbekännelse. Knappast var detta verkstäldt, förrän
det rann mig i sinnet, att jag begått ett dumt streck.
Besinna nu, tänkte jag, om modern, fadern, trädgårdsmästaren
eller någon annan oinvigd dessförinnan kommer och hittar
på att läsa hela episteln. Jag knäppte hop mina händer och
anropade Venus att, på samma sätt som hon gjorde med
Æneas, när han tågade till Kartago, så länge betäcka med
ett guldmoln min skrift, till dess egarinnan sjelf kunde anlända. 
Jag bad ej förgäfves. Hon återkom, grep efter
vattenkannan, men flög förskräckt till baka, då hon fick se
den på locket liggande biljetten. Hon upptog den. En
flammande färg uppsteg liksom en morgonrodnad och öfverhöljde 
hennes kinder med den skönaste Feniciska purpur.
»O! du älskar mig då? Evigt, evigt!» ropade hon, tryckte
bladet till läpparne och ilade bort likt ett hvirflande snömoln 
öfver fälten. Jag hade hört nog och sett nog. Jag
var älskad, det var summan af all min kunskap, -- och
hvad behöfdes mer. Jag tillpluggade mitt stjernkikeri för
evigt; jag hade sett Venus i sitt fylle, och mer hade jag
ej velat se. Att nu beskrifva känslorna af den saliga vissheten, 
att jag var älskad, förmår icke min penna; jag nedlägger 
den för att öfverlemna mig åt njutningen af de ljufvaste 
drömmar. O! att de länge, ännu länge måtte qvardröja!

Då jag inträdde till min mor, stötte jag på en man i
reskläder, som grep mig något hårdt i armen och ropade:
»God dag, pojke! Hvad fan nu, drömmer du eller är du
vaken? Du går, som du ej skulle se något Guds skapade
grand framför dig; känner du mig ej?» -- Jag stirrade en
lång stund framför mig, jag såg bara rosenbuskar, gnuggade
mina ögon, och nu först blef jag varse, att det var min
förmyndare. Jag helsade och bad om ursäkt. -- »Gå ej nu
och grubbla längre på Kant och Schelling, utan var rask
af dig. Du skall i öfvermorgon följa med mig på en resa.»
-- »På en resa,» utropade jag förvånad, »hvart då, bästa
farbror?» --»Det får du veta i sinom tid; laga dig nu bara
i ordning, packa in dina kläder, böcker och mobilier, Virgilius, 
Homerus, skoborsten, pennknifven, blanksmörjsbuteljen 
och slutligen dig sjelf ofvanpå.» -- Min mor föll nu
in i talet med berättelse, att, som jag vore 15 år och trefjerdedels 
student så borde jag litet se mig omkring i verlden. 
Härtill vore nu en informators beställning i något
grefligt eller friherrligt hus väl passande. Min förmyndare
hade i detta afseende skaffat mig en dylik befattning nedåt
landet; han vore nu här för att, ett tu tre, införa mig i
den förnäma cirkeln. Många tårar skulle det visserligen
kosta henne sjelf; men hon vore nöjd, om konditionen
kunde landa till min framtida båtnad. -- Min förskräckelse
vid denna oförmodade vändning i mitt närvarande tillstånd
kan ej beskrifvas. Den förlamade helt och hållet min tunga,
jag kunde ej svara ett ord. Jag utbrast i gråt; man tog
det för sorg öfver den förestående snara skilsmessan från
hemmet; min mor slöt mig i sin famn, blandade sina egna
tårar med mina och försäkrade, att jag skulle komma på ett
godt ställe och hon skulle ofta skrifva till mig. -- »Var
nu inte något pjåk; hvad är det för lip!» dundrade förmyndaren, 
»se här, gå och tänd eld på min tobakspipa, så gör
du någonting nyttigt!»

Ingen blund kom följande natten i mina ögon. Om morgonen 
var mitt beslut fattadt att, så fort jag kunde, besöka
min gudomlighet. Men, knapppast var jag klädd, förrän
den fatale förmyndaren inträdde med ett: »Salve, mi Friderice, 
är du färdig? Du måste ut med mig i staden och
handla.» Derpå upptog han en lång lista på kanel och
muskott, florshattar, priset på råg, gåsfjäder, tagel, trumpet,
Hjärnes plåster, 5 alnar kattun, 2 marker bomull, engelsk
tvål, etc. etc, och beskärmade sig öfver de många kommissionerna. 
Jag måste följa med; -- så tunga fjät hade jag
ännu aldrig trampat. På eftermiddagen smög jag mig ändtligen 
ifrån honom och ilade som en blixt att söka <sp>Kristin</sp>.
Hon var ej att finna. Hennes mor och hon sjelf hade med
den sjuka gubben på morgonstunden rest åt landet. Detta
var för mig en ny sorg. Att icke innan min afresa få se
henne, trycka hennes hand och af hennes egen mun förvissa 
mig om bestandigheten af hennes kärlek bragte mig
nära förtviflan. Hvad återstod? Att skrifva! Jag gjorde
det också, underrättade henne deri om min olyckliga ställning, 
besvor henne att förblifva mig trogen och att snart
med ett himlabref fägna mig i min bedröfvelse. Brefvet
anförtroddes åt en gammal trotjenarinna, som lofvade att,
så snart mamsellen hemkom, frambära det samma och i öfrigt 
iakttaga den djupaste tystnad. Jag förespådde henne
en rik gåfva och salade sjelf ihop några små 
silfverpenningar, dem tuppen vid min första abc-läsning fordom värpt
åt mig. Hon neg och stack dem i sin kjortelsäck.

Slutligen inbröt afskedsdagen. Min mor hade sedan
kl. 3 på morgonen varit uppe för att rusta allt i ordning.
Redan kl. 5 fräste en kalfstek i köket; ända ut på gården
osade det stekt fisk och munkar. Detta allt, i synnerhet
det senare, tröstade mig något. Kaffet var mer än vanligt
starkt, saffransbullarne oändligt präktiga. Under drickningen
förmanades jag att se väl efter mitt linne. Nota derpå upprättades. 
Guldklockan togs med mycken ceremoni från väggen
och, sedan min mor omfamnat och kysst mig, förklarade
hon, att jag skulle få taga den med mig och hädanefter
behålla den såsom min egendom. Åter en balsam på mina
sår. Förmyndaren begärde se uret, prisade det såsom högst
förträffligt, visade, huru man skulle draga upp det, huru
man skulle rucka det samma, m. m. och erinrade om försigtigheten 
att ej slå det i golfvet eller låta disciplarne få
handskas dermed. Jag torkade tårarne ur mina ögon; men
nya framqvälde, då jag tänkte; »hur många gånger skall
väl denna visare löpa kring, innan den åter pekar på en
timme af sällhet för mig!» 

Ändtligen, benägne läsare, hafva vi fått karlen utom
tullen. Afsked och famntag äro förbi. En resvagn med
sina fyra hjul rullar smått fram och kastar dam omkring
sig. I den sitta två figurer, den ena i ljus nankinsrock,
hatt med grönt vaxduks-öfverdrag, tobakspipa i venstra mungipan, 
gula elgskinnshandskar i bältet, tömmarne i den venstra
och en lång piska i den högra handen. Tobakshvirflarne
fladdra som grå hårlockar kring den gröna hatten. Reskamraten 
åter i en grå bonjour med en knapprad, venstra
handen hvilande på sätet och den högra mekaniskt nedfallen,
sitter lutande och ser ned på fotsacken, der ännu några
daggperlor glindra. Bak i vagnen ligga hoppande kappsäckar 
och ett bylte med bresilja uti. Ett stycke framföre
löper en hund med flåsande gap och jagar emellanåt ner
gässen och svinen i dikena. I en närbelägen skogsdunge
höres göken. På en äng ser man en hop slåtterkarlar. Deras
mjölk- och vattenflaskor jemte tröjor hvila under en ek.
Öfverst på en backe står ett träkors såsom minne efter en
olycklig resande, hvilken der under en mörk natt kört i
hjel sig. Här möter man en vandrande gesäll, der en oxdrift. 
Här springer en ekorre öfver vägen, och der sitter
en skata på ryggen af en kalf. Under tiden djup tystnad,
endast afbruten af piskans klatsch och den arme älskarens
suckar.

Slutligen väcktes jag ur min dvala af ett: »pojke! har
du gråtit ut än? Var rask nu, ser du inte vi ha en grind
der borta?» -- Jag blickade framför mig, hoppade ur och
skyndade att låta upp. Nu kom samtalet i gång. Min förmyndare 
beskref hela mitt patronfolk från topp till tå, dito
byggnaden, ängarne, gärdena, hvad fisk man fick ur sjön,
förmanade mig att hvarken för mycket krusa eller vara allt
för stel af mig, allra minst pedantisk. -- »Plagga disciplarne
någon gång till husbehof, akta dig att sqvallra med tjenstfolket, 
ge dig icke i slangen med inspektorn, spara i hop
penningar till din Upsala-resa, lär dig icke för tidigt röka,
öfva dig med att predika, och akta dig för pass och vingtun. 
Herrskapet har väl sina egenheter, pojken är något
bortskämd; men ett ihärdigt och klokt förhållande å din
sida skall snart göra stället för dig angenämt. Man äter väl
och får stek hvar middag. Inspektoren är en hundsfott, men
en braf karl; ty han håller sig i respekt hos underhafvande,
knallar litet och stjäl kanske. Prosten är en isterbuk och
nyttjar glasögon. A propos om glasögon, så akta dig för
vackra ögon. Alla qvinnor äro Evas döttrar. Kom i håg
det, pojke! Kärleken är en etternässla. Den bränner. Som
kål är den bra.» -- »Det tror jag just inte,» svarade jag.
-- »Det vore väl fan, äter du inte grönkål?» -- »Jo-o»,
svarade jag och undvek allt vidare skriftermål. Solen stod
i sin brännande middagshöjd. »Jag tror vi rasta här en
stund för att förfriska oss,» sade min förmyndare och höll
med hästarne på en kulle under några hängbjörkar. Vi stego
af, jag hjelpte till att spänna ur, bära fram foder, dito uppläsa 
matsäcksknytet, m. m. Vid första smörgåsen med sin
mesost på kände sig min hjerta något lättare. Förnämligast
väckte utsigten min uppmärksamhet och bidrog att förströ
mina sorgbundna tankar. Nedanför kullen låg en stor äng
med spridda ekar, och genom hvilken en å framrann. Vid
sluttningen af ett litet vattenfall såg man en qvarn. Hjulet
glittrade mot solen som en regnbåge. Midt emellan de af
vattnet nötta och blankade stenarne växte pilträd, i hvilka
skator byggt sina bon. En rödmålad bro hvälfde sig längre
bort öfver vattnet, och på den stod en småländing i sin
blåa jacka, skinnbyxor och röda strumpeband, lutad mot
sin tvåhjulskärra, lekande med hunden, som skyndat ned
för att svalka sin tunga i den forsande strömhvirfveln. Der
ån slutade, vidtog en smal insjö, i hvars vass några kor
stodo för att skyla sig för bromsarne. En fiskare satt och
metade, och längre bort såg man något hvitt, hvilket rörde
sig liksom änder. En stor löfskog omgaf vattnets spegelram 
med öfversta ändarne ljusare än de nedre, och på afstånd 
hörde man ett vallhorn ljuda. En flicka med en
skäppa smultron framskymtade bakom qvarnen. Min förmyndare 
ropade åt henne. Hon stannade en stund liksom
för att öfverlägga, kom slutligen emot oss och efter några
invändningar, att bären voro ämnade till nådig prosten, gaf
hon med sig vid löftet om god betalning. Hon var nätt
klädd, hade ett gult lifstycke och ett blått förkläde, var i
skjortärmarne och bar ett rödt band om håret. Efter en
stund sågo vi två dalkullor på hvar sin häst komma mot
qvarnen; det påminde oss om att vattna hästarne, och flickan
var mig dervid behjelplig att leda den ena; jag satte mig
sjelf upp att rida på den andra. Hon berättade mig under
vägen, att hennes syster skulle snart stå brud, och derföre
hade hon tänkt att skänka bären åt nådig prosten vid lysningens 
uttagande, hvilket skulle ske i öfvermorgon. Nu
fick hon nytt besvär med att plocka andra. Tanken på
bröllop förde mig till baka på min <sp>Kristin</sp>, och jag kunde
med möda hålla mig från tårar. Nu rann det mig i minnet
att jag hemma på mitt bord glömt qvar min törnros, som
jag tänkt så väl förvara. I det samma satte jag hälarne af
förskräckelse något för hårdt i hästens sida, han tog ett
skutt ut i strömmen och jag började att skrika. Lyckligtvis
var hästen lugnare än jag och sam trots forsen med mig
tvärs öfver till motliggande stranden.

Mot qvällen framkommo vi till bestämd ort. Det var
en lördagsafton. Vi höllo utanför gården. En dräng kom
emot oss, tog tömmarne och hjelpte oss att spänna från.
Min förmyndare trafvade förut och jag ett stycke efter.
Framför några bistockar på gården stod en lång, magerlagd
figur i halmhatt, gråfärgad linnerock och med ett spanskt
rör i handen. Det var min blifvande patron. Vi helsade,
och jag blef särskildt presenterad. Han anmodade oss att
stiga in. Den sig så kallande hennes nåd, en verklig divisorska 
i alla skinkfat, hvilket nogsamt skönjdes af hennes
skeppundsdryga volym, satt vid ett öppet fönster och rensade 
gurkkärnor. Hon bar en halmkärfve på sig, hvilken,
likt Josephs i drömmen, alltid stod upprätt, då alla andra
bugade sig. Af den himmelsåt-sträfvande nästippen kunde
man förmärka, att det styrande mästerskapet inom den husliga 
logen var henne anförtrodt. Det venstra benet hade
hon lagt under det högra uppå stolen, så att blott den ena
gåsfoten stack fram. Ögonen i det kullriga anletet liknade
små svarta pepparkorn i en smörklimp. Klädningen hemväfd, 
blårutig och hoprynkad, med en tillfällig spricka baktill, 
lik den på tapeter, hvarigenom man ser hvitlimningen.
Jag bugade mig mycket kruserligt, men vågade icke framgå 
att kyssa hand, väl vetandes, att jag tagit städsel på
magisterbeställning med ty åtföljande degradationer. Af
patronen underrättades jag, hvar min kammare var belägen,
hur långt hans son avancerat i studier, m. m. -- »Men,
min gud,» afbröt patronessan, »hvad skall man då med all
den der myckna latin, som du uppräknar, och som ingen
menniska förstår eller behöfver?» Och vändande sig till mig:
»Herrn kan väl fransyska?» -- Jag framstammade ett: »Å-jo!»
och ämnade just framdraga ett par kraftiga argument till
latinets försvar, då den nådiga fortsatte: »jag önskar i synnerhet 
min sons avancement i fransyskan, emedan han 
troligen i framtiden kommer att engagera sig vid Mörnerska
husarerna, äfvensom, att han undervisas i välskrifning, litet
historia och geografi, samt räkna. Talar ni fransyska?»
Jag bleknade: »ty värr icke!» -- »Spelar ni något instrument?» 
-- »Nej!» -- »Ritar ni?» -- »Nej!» -- »Ni har väl
åtminstone lärt er att dansa,» hvarvid hon tittade på mina
fötter, Här måste jag gripa till en osanning för att göra
slut på den stränga examen och svarade: »Ja!» -- Hon tillade: 
»min son dansar ock rätt bra,» -- Jo jo, tänkte jag,
det tror jag nog. -- »Det skall bli rätt agreabelt för honom
att vid julbalerna ha någon moitié.»

Pigan eller, som hon i enlighet med husets terminologi
benämdes, kammarjungfrun, inträdde, en solbränd och barbent 
figur med håret uppknutet i en tofs öfver hjessan, för
öfrigt i lintygsärmar och nedkippade hasor. -- »Har du
sett», ordade patronessan, »om magisterns saker äro uppburna?» 
-- Hvarpå följde såsom svar ett vidt gapande med
munnen och ett tåpigt: »Nej!» -- Jag kom också nu först
i håg denna angelägenhet, bugade mig och sade, att jag sjelf
skulle bestyra derom. Jag blef uppvisad på en kammare,
som var belägen i en flygelbyggnad, hvilken tog högra hand
af drängstugan och spanmålsboden. Den var liksom karaktersbyggningen 
af trä, och rummet en trappa upp, det vill
säga på vind. Jag stälde mig vid fönstret. Utsigten var
ej obehaglig, trädgård, en stor äng och längre i fjerran en
sjö, hvaraf dock endast en liten flik syntes. För öfrigt
presenterade sig kammaren rymlig nog, plats för två sängar,
bokhylla, koffert, bord och 4 stolar, väggarne af plank hvitmenade, 
grön rullgardin, fönstret utan hake, men i stället
berigtigadt med en segelgarnsstump. Spegel af ett och ett
halft qvarters längd, hängande i ett fordom karmosinrödt
band, golfvet utan kippning, kakelugn med jernhäll och
ett qvarters framskjutande list för eldstål och svafvelsticksbundt, 
spikar vid dess högra sida för skoborste och eldtång,
dörren något gnällande. Öppnade man henne, hade man
framför sig en vind, fullproppad med spinnrockar, sönderbrutna 
stolar, krattor, torkad dill, spenat i ållor, 
patronens vargskinnspels, en tom hönsbur, dito papegojbur, några
slädfällar, ryssjor, skottnät och en på ända stäld hyfvelbänk.

Kammarjungfrun uppkom med underrättelse, att »herrskapet 
dricker té.» Jag förstod andemeningen och nedsteg.
Samlingen hade nu förkofrat sig med tre välborna fröknar,
hvaraf de tvenne äldre voro slägtingar och den yngsta
sjelfva dottern i huset. Detta triumvirat följdes af ett eftersläp, 
nemligen guvernanten, en smäktande Elise ur någon
af Lafontaine’s romaner, samt hushållerskan, ett rigtigt eggjern 
med hvass tunga och spetsig nos. Dock jag vill taga
de fyra först nämda under särskildt betraktande.

1:o <sp>Charlotte</sp>, den äldsta af de besagda fröknarne,
blek, med insjunkna ögon och kinder, långa fingrar, armar
som remmar, utan barm, tänder och röst, har redan i tio
år stått på den öfverblifna kartan. Njuter pension från det
Adeliga Jungfru-stiftet i Vadstena; deraf hennes rättmätiga
anspråk på eftermiddags-kaffe, liksom hennes syster:

2:o <sp>Frédrique</sp>, sju och tjugu år, liten och knubbig,
svarthårad och inmunt; jag har aldrig sett någon så mycket
likna en öländing som denna. Hon hade äfven samma kynne,
-- var envis och istadig.

3:o <sp>Ingrid</sp>, husets ögonsten, 13 år, ljuslagd, dum och
sned i höften; talade, hvad man säger, mycket kringt, halfva
meningen utstöttte hon och den andra hälften sväljde hon
alltid ned. Täljde merendels en bit af venstra pekfingret,
när hon skulle skära bönor, syntes stå i mycken förtrolighet 
med kammarjungfrun och kökspigan, men var utom
köket och pigkammaren ganska fåordig.

4:o <sp>Guvernanten</sp>, några och tjugu år, mycket söt
och sentimental. Det forna Kalypsonska försmäktandet
något försvunnet, blott en och annan glöd under askan,
munnen en kruka af sirap, näsan ett kruthorn, ögonen ett
par muskötkulor, tungan en ugnsspade, hvarpå alltid vörtbröd 
af ljufliga ord in- och utskötos. För öftigt icke utan
barm och smånätta fötter. -- Discipeln syntes ej till.

Min förmyndare anmodades att stanna qvar öfver 
natten och inqvarterades hos mig. Patron följde oss upp och
satt länge och språkade förnämligast med mig om sin käre
son, med här och der inflätade vinkar, att hvad latinet beträffade, 
så, oaktadt hennes nåds önskan, kunde jag dock
våga på att förfriska honom med grammatikan. Till katekesen 
syntes han deremot vara en afsvuren fiende. En
lämplig moral vore bättre; kroppslig aga borde undvikas;
man behöfde derföre icke visa sig flat. Han gick, och min
förmyndare fortsatte föreläsningen långt in på natten, hur
jag borde skicka mig. »Framför allt, stöt dig icke med
hennes nåd; kasta aldrig tvättvattnet ut genom fönstret; ge
dig ej i slangen med tjenstfolket; läs väl igen om dina
saker; kyss aldrig någon nåd eller fröken på hand, blott
dina likar, och putsa dig, när du om middagarne går ned
till herrskapets bord.» -- Halfsofvande och med ett långsläpade 
»Ja ja,» lofvade jag att noga iakttaga det föreskrifna.

Om morgonen vandrade han med min patron ut för
att bese egorna. Jag satt under tiden på min trästol och
hade ledsamt. Dörren öppnades, och en tioårig gosse inträdde. 
Jag kunde förstå, att det var min discipel, den ädla
plantan, hvilken min pligt nu ålåg att taga under mina
händers vård. Utstyrd i ett par gula bolstervarsbyxor och
en melerad tröja, hvarpå nämde plagg vore uppknäppta
med gula metallknappar, framsteg han till bordet efter ett
snäft: »god morgon, herr magister,» och frågade, i det han
uppvisade en kortlek, om jag kunde spela pass? Till en
början något perplex öfver denna ovanliga morgonhelsning,
hemtade jag mig dock snart och förkunnade med en stadig 
ton, att långt bättre sysselsättningar skulle upptaga vår
tid och att, hvad kortspel beträffade, förvisade jag dylikt
till drängstugan eller sophögen; hvarpå jag tog kortleken
och utkastade den genom fönstret. Röd som en kokad kräfta
i ansigtet, grep det adliga blodet, utan att säga ett ord, sin
kaschett och tog sin reträtt ut genom dörren. En stund
derefter såg jag honom utanför fönstret sysselsatt med hopsamlandet 
af de kringspridda Sibyllinska bladen. »Detta är
sålunda begynnelsen till vedermödan,» tänkte jag. Också,
anningen att säga, hade min discipel genast vid förstå 
anblicken med sig något frånstötande. Temligen lik sin älskade
systers, var dock broderns näsa trubbigare och munnen mera
bred; med ett ord, han såg mig rätt ut, för att nyttja ett
provins-ord, som en snyffel.

På förmiddagen afreste min förmyndare efter att hafva
emottagit bref till min mor och några bekanta. <sp>Kristin</sp> 
war den enda, som blef lottlös; men jag vågade ej. Middagen
kom, och jag fick min plats, såsom Vitalis skrifver, olyckligtvis 
midt framför grisen. Hvad jag anade inträffade äfven.
Jag blef anmodad att skära honom. Den äldsta fröken, som
satt bredvid mig och varseblef mitt qval, halp mig dock ur
förlägenbeten, i det hon sade: »Får jag inte, med mosters
tillåtelse, göra det, så besvära vi ej magistern.» Jag bugade
och tackade. Efteråt finner jag, att anbudet endast varit
förblommeradt och tillgjordt, emedan husets fruntimmer
helst skuro sjelfva, för att desto bättre kunna portionera
ut bitarne och ej skära mer, än som behöfdes för tillfället.
Ingenting förspordes om kortleken; hennes nåd såg dock
något mulen ut, ordade om gamla pedantiska tider, om det
dumma sätt, man fordom brukade vid uppfostran, då barnen
knappast fingo sitta till bords, än mindre tala.

Med måndagen tog den egyptiska träldomnen sin begynnelse. 
Ordningsstadga och lektionslista upprättades och
spikades pa väggen fram vid fönstret. Den förra innehöll
nödiga föreskrifter i allt hvad som rörde snyggheten, såsom
tvättning, kam- och borstning; den senare fyra förmiddags
fransyska lektioner, jemte skrifning, räkna, geografi och
historia; det mesta efter patronens ordination. Katekesen blef
alldeles utesluten från den heliga synoden. På tillfrågan,
hvad böner den unge herrn kunde, blef svaret föga tillfredsställande. 
De utgjordes för det mesta af vers. <sp>Fader
vår</sp> kunde man väl i bunden, men ej i obunden stil, och
det enda på prosa var <sp>Välsignelsen</sp>. Annars till större
delen stumpar ur Ödmann, Linderholms eländiga 
psalmförsök, samt åtskilligt annat, som mer tycktes höra till vis-
än bönboken. Knäfall var okändt. Med temligen svår kamp
fick jag honom dertill, sedan jag sjelf knäfallit, hvarvid han
flera gånger vände sig om och såg på mig under anmärkning, 
att benkläderna deraf kunde förderfvas. Likaledes
infördes nya böner, det vill säga, man lärde sig de gamla.
Detta tog ej så alldeles väl, ty några dar derefter önskade
hennes nåd, som annars ej ville inblanda sig på något sätt
i undervisningen, en afprutning. Hvad <sp>Fader vår</sp> beträffade
var den på vers onekligen att preferera framför den, »Gud
förlåte mig», tillade hon, »gamla slagdängan på prosa.» Knäböjningen 
kunde få passera, om man så ändtligen ville,
ehuru vår Herre ser lika tacknämligt till båda, endast andakt 
dermed är förenad. Hon gick till och med in i skrifterna 
och anförde publikanen, som stod. Jag gjorde åtskilliga 
invändningar och anförde den gamla sedvanan vid
skolorna. -- »Ja, jag vet det», svarade hon, liksom litet
skämtande, »ni brukar det derstädes, men det är helt annat;
och, som ni sjelf på detta sätt blifvit uppfostrad, undrar
jag ej, om ni deraf vill taga parti; men här är ingen latinsk
skola, inga perukstockar, inga bondpojkar! Dessutom hoppas
jag, min son så pass känner sin moral, att han begriper
både att bedja och läsa sitt <sp>Fader vår</sp> utan någon pedantism; 
men hur avancerar det med fransyskan?» -- »Å jo,
ehuru, sanningen att säga, han ej den synes vara mycket
försigkommen.» -- »För all del, håll honom till flit härutinnan; 
jag önskade, att han åtminstone till årets slut vore
så avancerad, att han kunde författa ett fransyskt nyårsbref
till sin onkel.» -- Jag lofvade göra mitt bästa, ehuru det
innefattade ej mer och ej mindre än en färdighet, hvilken
jag icke en gång sjelf tilltrodde mig ega.

Ännu en strid hade jag att utstå. Vid hvarje ny läsning 
mötte mig alltid min discipel med det inkast: så sade
och så lärde icke min förra informator; på det och det
sättet gjorde han; så och så frågade han; och, var det något
som ej behagade, så hette det: »min forna magister sade,
att det der tjenar till platt ingenting.» Hjelpte ej detta, så
tillades; »mamma har äfven sagt det samma.» Slutligen
ledsnade jag, utdelade en portion hårluggar och ålade tystnad. 
Alla nya rockar, säger ordspråket, sitta väl. På samma
sätt med min unga herres flit; men efter 6 à 8 dagar inträdde 
i dess ställe vid den tilltagande rötmånadens värma
den mest förstockade lättja. Jag försökte med den så högt
beprisade moralen af det lilla, jag kunde, men predikade
för döfva öron. Det närvarande aktade han mindre än ett
par gamla skosulor, och, hvad framtiden beträffade, ansåg
han den för en sållädershud, nog tillräcklig att deraf få både
schabrak och ryttarebyxor. Erinran om den barnsliga pligten
verkade ännu mindre. Förträffligheten och hedern att ega
kunskaper öfvergick alldeles hans begrepp så mycket mera,
som allt sammans förekom honom blott och bart såsom tvång
och pedanteri. Ett medel återstod. Jag föresatte honom
visst för dagen. I början hjelpte det ej. Långt in på qvällarne 
hängde han näsan öfver boken utan att fullgöra sina
åligganden. Lika envis var jag. Hvad ej medhanns den
ena dagen, måste godtgöras genom ett par timmars tidigare
uppstigande den följande. Ändtligen inträffade den efterlängtade 
krisis. Allt eftersom krusbären började öfvermogna
och päronen mjukna, växte fliten, så att han ofta en timme
före den vanliga tiden erhöll skollof. Men denna fröjd förblef 
icke långvarig. Hennes nåd begynte beskärma sig, att
hennes son härigenom kom att slå dank och göra odygd, hvarmed 
hon menade angreppen på äpple- och päronträden. Till detta 
knorrande bidrog ännu en annan händelse.

Under stenkastningen i en dam hade han råkat slå ena
benet af en gåsunge; detta hände under en af öfverloppstimmarne. 
Följden blef, att jag anmodades hålla honom
instängd och, om jag ej ville beqväma mig att ändra lärometoden, 
åtminstone sysselsätta honom med något. Jag
sökte öfvertyga, att det goda syftemålet härigenom förfelades,
då man ej höll hvad man lofvade. -- »Nå, så kan han då
åtminstone öfva sig i dansa; det hoppas jag ej måtte genera
magistern, som ändå går så mycket.» -- »Visst icke,» svarade 
jag något buttert; hvarpå hennes nåd gick in i sin
sängkammare för att lägga patience och träta på hushållerskan, 
som ej bättre låtit efterse gässen. Gåsungen upptogs under 
tiden i fröknarnas kammare, der han sattes i den tomma papegojburen.

»Nå, men hur går det då med eder kärlek!» utropa
mina vackra läsarinnor. »De der karlarne! knappast hafva
de fått en oskyldig flicka i ögonsigte, förrän de lägga an
på hennes menlösa hjerta. Hvad de då äro ömma, kära,
touchanta, charmanta, galanta; men ett ögonblick derefter,
några månaders skiljsmessa, och det älskade föremålet är 
förgätet!» -- Patience, min nådiga! Derför, att man ombyter
föremål, upphör man ej att vara kärleken trogen; den blir
blott mera utvidgad. Att mycken ostadighet råder i våra
bröst, förneka vi icke; men det är ej heller bra att vara
för mycket stadig. Rörlighet hörer till lifvets element.
För den skull fick kärleken vingar. Dessutom, hvad kunnen
I begära af en 16 års yngling, hvilken blott en gång, och
det mera i fantasien än i verkligheten, njutit af sin dyrkade
gudinnas närvaro, ej upphemtat någon annan skörd än en enda
kyss, ett suckande ack! och en glänsande tår, men som,
på den andra sidan, har emot sig en barbarisk förmyndare,
ett grymt öde, hvilket, i samma ögonblick det knyter, 
söndersliter bandet, ett Gehenna af omgifning; ack! dömen
honom ej för strängt; han vill älska, men det älskade
föremålet är ju hela 6 mil härifrån.

Dock, jag måste efter rigtiga bevisningsgrunder uppställa 
mitt försvar. - 1:o <sp>De 6 milen</sp>. I vissa 
regeringsformer betraktas ju en regent så godt som skild 
från sitt rike, åtminstone till säng och säte, om han är 
öfver 3 mil från sin hufvudstad; han måste då åtminstone 
tillförordna en interimsregering, i fall han ej, såsom 
prinsen i Jean Pauls <sp>Komet</sp>, kan göra denna 
sin hufvudstad flyttbar och slå upp och slå igen honom lik 
en paraply eller Odens Skidbladner, när han behagar. Gäller 
detta om en så hög person som en kung huru mycket mer om en 
arm skolmästare, hvars ringa lön omöjligen tillåter det 
kostsamma i en interims kärleksregering under hans frånvaro. 
-- 2:o Hvad
redan är nämdt, de 15 à 16 åren. Det tillhör blott regenter 
att vid denna ålder vara mogna; andra bli myndiga
till tanke och handling först vid 21, med undantag af 
allmogens söner, hvilka vid 18 år kunna ega rätt att kopulera
sig. Hvad stadga kan man begära af en hoppande vårbäck,
af en ung stare, som nyss lemnat sitt bo, af en 16 månader 
gammal kalf som första gången utkommer på gröngräset? Man 
är derföre icke trolös. Huru lätt är det ej
att upprycka en späd telning; men låt trädet väl rotfästa
sig, och den häftigaste storm förmår ej att kullkasta det.
Man bör äfven besinna, att vid dessa år är kärleken mera
bunden vid måne, blommor och sol, än vid verkligheten.
Han är alltså nomad. -- 3:o Slutligen och för det sista:
<sp>ungdomsfarorna och det oerfarna hjertat</sp>. Erinren
eder, mina täcka läsarinnor, att hjelten i denna berättelse
blifvit inkastad uti icke mer och icke mindre än hvirfveln
af tre fröknar och en guvernant. Han har ännu besökt
hvarken prestgård eller andra kringliggande nejder. Ho
vet, hvad dessa bära i sitt sköte? Det rinner mycket vatten
medan mjölnaren sofver, och ungdomstiden är ofta en sådan
mjölnare. Visst bekänner jag, att hjertat de tre första veckorna
suckade blott för detta enda; likaså bekänner jag, att handen
ofta var färdig att aflåta en skrifvelse; men så kom en förtret, 
ett oväntadt hinder, en ond engel, och alla vackra beslut voro 
bortblåsta, såsoin fjunen på kavaljers-parolerna. Jag var dessutom 
på sätt och vis ej den enda skyldiga. Hvarföre iakttog min själs 
hälft samma tystnad? Omöjligen kunde min vistelse förblifva 
henne okänd. Vare härmed, huru det vill; hela historien kan med 
rätta benämnas en <sp>kärleksfantasi</sp>, ty annat var den icke.
ANDRA KAPITLET.

<tab><i>Då ser han sig omkring och spörjer fälten,
<tab>Om någon än vill pröfva svenska hjelten.</i>

                                       v. BESKOW.



Så må jag i sanning fråga, ty tillämpningen kom ganska
snart. Profverskan blef guvernanten, jag proberstenen, hon
termometern, jag det eldiga, flytande ämnet med mina 15
grader sprit i hjertat. Se här ett kort utkast öfver alla
omständigheter.

Hvad skall en stackars guvernant på landet företaga sig i sin 
enslighet, i synnerhet der inga militärer, tjuguåriga söner 
eller en rask patron finnes? Ej kan hon beständigt sitta 
framför sykorgen och betrakta sina trådnystan, icke heller 
oupphörligen se på månen under skumrasket och besparingsstunderna 
för de gref- och friherrliga ljusstumparne? Ej heller lemnar 
dagens sqvaller tillräcklig sysselsättning för patronessans 
uppbyggelse och egen förkofran. På landet äro tilldragelserna 
få och obetydliga. Visserligen skriftvexlar hon med sina 
ungdomsbekanta, hon afskickar och mottager bref; men äfven deri 
är möda och arbete. En förströelse tarfvas, ett litet tröstefrö 
för hjertat. Hvad återstår? Ack! endast att kasta sina nedlåtande 
blickar på en arm informator, som står lika ensam och utsträcker
armarne efter något deltagande föremål. De befinna sig på
hvar sin sida om tidens ström, de stå der och sträcka och
sträcka, och blicka och blicka. Slutligen varseblifva de i den
blanka tidsböljans spegel hvar andras bilder och sträckningar.
En liflig rörelse föregår i själen. En mild purpur sprider sig
på kinden. Bröstet häfves, ögonen upplyftas, och hvad
skåda de? Ett ömsesidigt sträfvande till saamma mål, en
oupphörlig längtan till samma bestämmelse.
	
Armarne äro för korta att nå hvar andra. Hvad är att
göra? Endera af dem begifver sig nu ner i tidsströmmen,
under det den andra står med klappande hjerta på stranden
för att afbida utgången. Modigt bekämpas vågorna. Väl
synes stundom endast nacken eller nästippen; men framför
ögonen lyser en mild och upplifvande stjerna. Kring den
arbetande simmren sjunga trogna genier. Nu nalkas han
till stranden. Han kan redan stå på bottnen. Ännu ett
språng, och han hvilar i gudinnans armar, hvilken under
tusen smekningar och kyssar värmer honom i sitt sköte.

Denna gången var det guvernanten, som vågade sig i
det kalla badet. Eröfringen må visserligen icke räknas för
betydlig; men en guvernant kan ej heller göra anspråk på
stora segrar. Nog blir det slutligen bra ledsamt att från
morgon till qväll höra de små, söta fröknarna upprepa:
»j'aime, tu aimes, il aime, nous aimons,» m. m. och ej få
öfversätta det på grundlig svenska. Blomman behöfver dagg,
om hon ej skall förtvina. Allt regn, som faller före 
midsommar, är fruktbärande. Sedermera kan det gerna få vara
borta. Guvernanten hade hittills genomlefvat en våt April,
en kall Maj, en ombytlig Juni; ännu en vecka, och 
midsommaren stod för dörren. Det var tid på att låta regna
allt hvad regnas kunde, och jag, jag blef utsedd till denne
Jupiter Pluvius.

Hösten nalkades. Svalorna hade redan hela fjorton
dagar från bodtaket pröfvat sina ungars vingar till den 
förestående färden. Säden var till det mest inbergad, och
på den uppskjutna höstrågen glittrade spindelnäten. Löfven
hade gulnat, och med intet solglas kunde man mer tända
tobakspipan. Hennes nåd satt insvept i en kofta med 
fötterna på en stoppad pall, fröknarna lupo med rödblå 
kindben öfver gården, och informatorn vandrade icke mera 
barhufvad till karaktersbyggningen. Patronen gick i ett par
tjocka becksömsstöflar till och ifrån stallet, och gårdens
hund låg för det mesta inkrupen i sin koja med de hvita
tassarne utanföre. Under en sådan årstid, då interfolieringen
på solspegeln blifver med hvarje dag allt dunklare, glaset
på den samma kl. 7 om aftnarne söndersplittradt i millioner
stjernbitar, då allt ruskar på sig och fäller fjädrar och
löf, sömnens flor skyler ej en gång halfva underfodret af
nattens långkofta, en fransysk <sp>tristesse</sp> utbreder sig öfver
allt; hvad är att göra, hvad är att företaga? Promenader i
det gröna låta ej mer verkställa sig, ej en gång i trädgården.
Man måste som snäckan qvarblifva inom sitt skal. Då är
det godt att inom hus ega utvägar till ett angenämt umgänge 
eller till läsning. Hvad det förra beträffade, så var
beräkningen deröfver snart uppgjord. Hvad det senare
angick, så fans deraf ett ganska tunt förråd. Det enda hjert-
och nervstyrkande på den qvinliga toaletten innehölls i
några, hundra gånger lästa och återlästa, Kotzebueska och
Lafontaineska romaner.

En dag strax efter middagsmåltiden, det var just på en 
lördag, efter inhöstandet af slarfsylta och hafresoppa,
närmade sig guvernanten min ringa person. Under ett sött
smil tillsporde hon mig, om jag ej egde några <i>roliga</i> böcker
att låna henne. -- »De långa höstqvällarne äro så förbålt
tråkiga. Det är visserligen obeskedligt att begära, men
herr magistern har troligen ett godt urval!» -- Härpå följde
en paus, derpå ett sakta lekande med flikarne af den befransade 
schalen, slutligen en lätt rodnad, hvilken, lik en
tunn och hastigt framilande purpursky, flög öfver kinden.
Jag försäkrade henne, att jag ej egde några dylika; de flesta
vore på de döda språken, eller sådana, hvilka endast gagnade 
mina studier.

Hon bad om förlåtelse; men hon trodde sig dock veta,
att jag ej helt och hållet saknade interessant lektyr. Hon
hade händelsevis en gång varit uppe i ett af kontoren på
vinden, min dörr hade stått på gafvel, och nog näsvis och
nyfiken hade hon tittat dit in och på min bokhylla 
varseblifvit <sp>Rosa</sp> eller <sp>Tiggarflickan</sp>. 
Jag kunde ej längre neka, skyndade genast efter den samma 
och lade henne i den ansökandes hand. Tjenst föder återtjenst. 
Guvernanten å sin sida erbjöd mig <sp>Ortenbergska familjens lidande</sp>,
såsom en högst förträfflig bok. Jag hade visserligen läst
denna gråtroman, men för flera år sedan, och korporalen
med träbenet låg hos mig i ett kärt minne. Jag emottog
anbudet. Några dagar derefter åter ett uppdrag. -- »Jag
besvärar så ofta, det är obeskrifligt obeskedligt; men jag
har ingen annan att vända mig till.» -- »Allt för gerna,
om jag kan,» blef mitt svar. -- »Dessa pennors formerande.»
-- »Inte annat. Det skall genast verkställas.» -- Halft
lutad öfver mig följde hon med ögat helt uppmärksamt
min pennknifs alla rörelser, beundrade min lätta hand och
säkra takt och försäkrade, sedan pennorna blifvit profvade,
att ingen förmått göra henne så i lag; de voro hårda,
släppte bläcket och gingo högst charmant.

På sådant sätt kom jag efter hand, utan att jag sjelf
märkte det, att stå på en förtroligare fot med guvernanten.
Bokvexlingen fortgick, och, hur det var, tröskade hon en
och annan kappe ur mig på veckan. Slutligen ville aldrig
pennora gå, och, fans ej detta svepskäl för handen, så
måste jag formera blyertspennor, grifflar, tälja pekpinnar
till kartläsningen, o. s. v. Som återtjenst lät hon mig
förstå, att jag gerna kunde anförtro henne något smått att
sy, såsom nattkappor, halsdukar eller dylikt.
	
Nu började hon meddela mig, som verkligen lefde i
ett slags egyptiskt mörker, ett och annat af dagens 
händelser, ja till och med hennes nåds tankar och yttranden
om mig, hvarvid hon alltid lät påskina, att hon stått på
mitt bästa. Jag försporde äfven efter hand en märkbar
förändring i den förras uppförande. Förut var det sällsynt,
att jag om mornarne, då inhemtandet af kaffeportionen
skulle gå för sig, under bugningen vid dörren undfick en
nådig nick fram vid bordet; nu inträffade merendels alltid,
att jag helsades till baka med ett: »god morgon, herr magister!»
Ja nedlåtenheten gick till ock med en gång så långt, att
fru patronessan tillsporde mig, om huspigan ordentligen
sopade kammaren och rengjorde ljusstaken, om jag behöfde
någon lagning för mina strumpor och mitt linne, och om
man ej snart skulle få höra mig predika.

En annan sak satte äfven min håg på prof att blifva
kär. Min brefvexling var ganska ringa, endast med några
ungdomskamrater. Från en af dessa erhöll jag följande
bombastiska kärleksidyll, hvilken, ehuru besatt han var, 
likväl upplifvade hela min inbillning. Jag afskrifver den här
nästan ordagrant.

»Det var en skön Julidag. Glada surrade bina kring
sina kupor, och svalorna dansade högt i luften. Gräset låg
prydt af morgonens diamanter, och hämpligen sjöng i den
närbelägna lunden sin kärlek och förtjusning. Äfven mitt
hjerta klappade, äfven mitt öga lågade. Det var med ett
ord den mest hänryckande af morgonstunder sedan skapelsen. 
Jag utgick i den närbelägna trädgården; sakta
susade löfven, sakta böjde sig nejlikan för sefirens kyssar.
Hvem är det, som då nalkas, lätt som en Junivind, med
den virkade korgen på armen, leende som aftonstjernan,
tjusande som fullmånen? Är det en dödlig eller en gudinna?
Fritt spela lockarne kring alabaster-skuldrorna; som en smidig 
ranka är hennes växt, kinderna mera rodnande än törnrosens. 
O, det är du, det ljufvaste af alla föremål, mitt
hjerta, mitt lif, mitt allt; det är du, sköna Matilda».

»Med en silfverstämma, klangfull som näktergalens,
frågar du mig halft rodnande och förlägen, om jag ej ville
biträda med att plocka några körsbär till present på din
mors namnsdag. Hvad var naturligare än den upprymda
glädjens jubelsvar: »ack ja!» -- Jag skyndar, jag hastar,
nej, jag flyger på förtjusningens vingar efter en stege. Jag
räcker dig min hand, denna svanhand fattar min, du darrar,
du bäfvar; men färden går lyckligt, och nu, himmelska syn,
står du der uppe i höjden, en paradisets täckaste fogel;
eldigt skyndar jag efter och tar min plats bredvid på en
stadig gren. Det ena bäret efter det andra lägger jag i
din bländande korg, och med hvarje bär framtvingas en
stilla suck. Du hör den, du rodnar; du nedslår dina 
stjernklara ögon. Kan jag längre tveka, kan jag längre dröja?
Dock, tungan är stum som grafven. Då räcker du mig din
hand med bön att äfven föra dig på en dylik gren; förgäfves
besvär jag dig, du trotsar den ögonskenliga faran, du vågar
det modiga steget, och nu, omhöljda af tätlöfviga qvistar,
stå vi bredvid hvar annan. Min hand hvilar i din, du drager
den ej till baka. En suck tränger ur ditt bröst, en tår ur
mitt öga; min kind lutar emot din, ännu ett ögnablick och
en kyss beseglar vårt eviga förbund. Berusad af dess 
himmelska sötma, svindlar det för mina ögon; jag hör, jag ser
icke mer; min sansning är förlorad; baklänges stupar jag
ned ur det högstammiga trädet. Ett rop upphäfves; Matilda
är sjelf hardt nära att dåna; dock, kärleken uppehåller henne
på sina osynliga armar, och jag, himmelska försyn, har fallit
i en yfvig krusbärsbuske, ej i ringaste måtto skadad. 
Förströdda ligga visserligen kring gångarne bären; men 
kärleken har beseglat dagen med sin glans, och ringa blifver
den fördubblade mödan mot den lyckliga vinsten af det
hela.»

»Från detta ögonblick räknade jag min salighets begynnelse, 
från denna stund ett föryngradt lif. Hvarje morgon besöker 
jag med min tobakspipa det kära stället. Fridsamt hvirflar 
röken i den stilla luften. Ymniga glädjetårar
fukta mina kinder. Jag omfamnar den huldrika stam, som
burit den ljufvaste af alla bördor, som varit vittne till den
sällaste af alla minuter. Ofta hvilar jag under dess angenämna 
skugga, under det jag plockar ett och annat bär från
de nedhängande grenarne, och, när solen strålar mellan
löfven, tror jag mig ännu se min älskade Matilda, som
blickar ned på mig.»
	
»Hvi är det mig ej förunnadt att lyckönska dig till
samma paradisiska tillstånd, till samma eterflygt? O! man
vet ej, hvad kärlek är förr, än efter den första kyssen,
denna sköna elektriska gnista, som utspringer från kärlekens
läppar. Då först är rigeln undanskjuten från sällhetens
tempelport. Jag bor i ett Eden. Jag har sol, jag har
måne, jag har sjustjernor, karlavagn och lyra; jag har allt,
ty jag har henne. Du kan aldrig föreställa dig, hur lugnt,
hur spegelklart, hur harmoniskt lifvet framflyter på 
kärlekens gudahaf; här behöfves ingen åra, intet styre, ingen
lots, intet segel, ingen kompass, ingen pump, intet 
munförråd, ingen barlast; allt går af sig sjelft, allt framflyter
af sig sjelft. Du kan tänka, jag har upptecknat i min 
almanacka de lyckliga ögonblicken, och jag räknar redan
öfver hundra kyssar, blickarne och handtryckningarna
oberäknade, som äro flere än sanden i hafvet. Ja, hon är
icke blott englaskön, utan äfven englamild. Ingen jordisk
varelse kan öfverträffa henne i dygd. Hon är till och med
religiös. Ej utan musikalisk talang, sjunger hon alldeles
hjertgripande. Vid åhörandet deraf är jag färdig att gråta
en hel näsduk full. Jag eger ett helt herbarium af blommor,
brutna af hennes oförlikneliga hand. Och hennes blick!
Se på solen, du uthärdar längre hennes strålar, än ett enda
af min Matildas brinnande ögonkast. Föroställ dig rätt
lifligt min sällhet och lyckönska mig att från ett brusande
haf ändtligen hafva hunnit en tryggad och efterlängtad
hamn.»

Jag läste och återläste brefvet. »Här är dock kärlek,»
suckade jag, »samt den till och med, som är verklig; och
du, arma själ, står ensam, lik en planta i ödemarken.» Jag
såg uti inbillningen omkring mig; men ingen fans, som
kunde förändra det ödsliga förhållandet. Dock, när man
är stadd i nöd, griper man efter den första planka, som
erbjuder sig. Menniskohjertat behöfver under hela lifvet
ett föremål att luta sig till; men häftigast låter detta behof
känna sig i ungdomen. Man går, liksom källan, ehvart det
bär, med det sköna sol-idealet inom sig för att öfver allt
utplantera det, än i en blomsternejd, och än emellan kala
klippor.

Lyckligtvis kom guvernanten mig till hjelp och manövrerade 
icke illa. Än föll en näsduk ur hennes hand,
som jag fick den förmån att upptaga, än flög schaletten
från barmen, då hon vid patronessans tillrop från köket
skyndade i fyrsprång ur salen. Än måste jag hjelpa henne
att leta efter en tappad synål, och merendels blef jag den
lycklige upphittaren. Jag förstår ej huru, men oftare än
förut möttes vi i farstun, när hon nedkom från sin kammare, 
och då stod hon alltid på nedersta steget af trappan
och lyfte sig med händerna mot ledstången i en halft
vårdslös ställning; och sedan vi samtalat en stund, vände
hon ej sällan om till sin kammare i öfra våningen. Äfven
blef jag varse, att, hon påkostade håret mera pomada än
vanligt, och i stället för fyra hade sex korkskrufvar 
tillkommit. Ja, hon började allt oftare ombyta klädningar,
och, som hon var väl växt, sag man henne åtminstone sön-
dagarne i en nätt spens.

Detta fortfor en tid. Slutligen bröt satan lös och använde 
härtill trenne vetenskaper: aritmetik, botanik och
astronomi.

På ett mycket förekommande sätt anhöll nemligen guvernanten 
en dag, att jag ville vara god och lära henne
sorträkning, på det hon sedermera den kunde meddela unga
fröken sin undervisning. Detta var blott ett knep; ty jag
viste bestämdt, att det unga frökenljuset ej ännu hunnit
till multiplikation i enkla tal; så mycket mer, som min
ärade discipel, för att förarga henne, nyligen påsatt henne
den frågan, huru mycket fyra gånger fem vore, hvilket hon
besvarade med femton. Emellertid lofvade jag vara till
tjenst, och onsdagseftermiddagarne utsågos till lektioner;
undervisningen skedde naturligtvis ej incognito, ty på samma
tid ritade den unga fröken vid ett annat bord. Huru det
var, stötte esomoftast under räkningen våra kinder till 
samman, öga mötte öga, och det gick till och med en gång
så långt, att, medan jag uppsatte ett tal, lärjunginnan lade
handen på min axel och ofvanpå den sin haka, så att mitt
venstra kindben alldeles rörde vid hennes mun. Stundom
bad hon mig styra sina fingrar för att lära henne göra
vackra treor. Jag hade då tillfälle att vidröra den 
mjellhvita handen. En annan gång, då vi lutade oss till 
samman, föllo några strån af hennes hårlock in i mitt öga, hon
vände sig om, bad om förlåtelse, lade looken till rätta, tog
sin hvita näsduk, som doftade luktvatten, och torkade dermed 
det gråtande stället. Detta om aritmetiken.

Nu till botaniken. Hvar och en af mina läsare och i
synnerhet läsarinnor har sig visserligen bekant, hvilken utmärkt 
rol botaniken spelar i kärlekens annaler. Den första
skänk, kärleken förärar, är merendels en blomma. Men alla
äro icke lika talande symboler. En kattost eller hundkax
skulle ej vara synnerligen välkommen, gifven äfven af den
vänaste hand. De, som undfått hufvudrolen uti ifrågavarande 
drama, äro tvifvels utan förgät-mig-ej, liljan, törnrosen 
och kanske narcissen och löfkojan. Nu hände sig,
att vid återlemnandet af böckerna ej sällan fans instucken
mellan bladen en förgät-mig-ej, och då merendels på det
stället i romanen, der kärleksförklaringen gått för sig. Detta
väckte i början hos mig ingen uppmärksamhet; men, som
det förnyades 7 à 8 gånger, begynte jag ana något mystiskt
derunder. Men rosornas tid upphörde och med dem alla
förgät-mig-ej; hvad inpassades då i stället? Jo, en papperslapp, 
liksom händelsevis mellanlagd, hvarpå någonting med
blyerts stod skrifvet, men med fingret utsuddadt. Efter
hand blef skriften tydligare, och jag kunde utan möda urskilja 
dessa ord: <i>Älskade, hvarföre är du stum.</i> Nu hade
jag gåtan upplöst. Hon älskar dig, ja, vid Gud, gör hon
så! Min fåfänga fann sig häraf smickrad. Jag både ville
och icke ville. I ruin närvarande belägenhet var det 
förträftligt; men för framtiden! Jag hisnade. Ej heller var det
någon synnerlig skönhet att förälska sig uti. Astronomien
kom till hjelp, och jag blef bunden i de gyllene bojorna.

Saken var den. En afton täcktes hennes nåd utvälja
mig till sin astrolog, i det hon, med strumpstickan 
sysselsatt bakom örat, tillsporde mig, hur långt det vore till
julen. Jag och hon påstodo sex veckor, det öfriga sällskapet
fem. För att slita tvisten gick jag efter min almanacka,
och se, nåden och informatorn hade gissat rätt. I sammanhang 
med denna upptäckt följde en annan, nemligen, att
en stor mnånförmörkelse vore att förvänta; den blefve total
och toge sin början den 18 December kl. 11. på qvällen.
Liksom genom en hemlig öfverenskommelse utropade alla:
»ack, den skola vi öfvervara!» och efter en paus: »Herr
magistern, som är lärd, måste nödvändigt hjelpa oss till
rätta dermed.» Jag lofvade göra mitt bästa, men kunde ej
på förhand borga för klar himmel. Tiden skred fram. Under
hand slagtades gäss, stoppades korf, skållades galtar och
syddes på julkiapparne. Den unga fröken arbetade på en
tafla, som förestälde qvarn, mjölnare, vattenfall och ett par
slokgranar. De två slägtingarne knypplade, och guvernanten
sydde på en gentil krage till syrpris åt hennes nåd.
Patronen vistades sällan inne, och när han befann sig under
tak, satt han helst på sin kammare, band nät, stötte 
dyfvelsträck åt hästarne, rensade ärter till vårsådden eller 
filtrerade bränvin. Hvad mig beträffade, så egde jag tillräcklig
sysselsättning i min dumma discipel och mina egna studier.

Men månförmörkelsen ryckte an; man hade nästan låtit
den falla ur minnet, då jag erinrade derom. Aftonen förut
voro damerna flera gånger om qvällen ute på gården för
att se, hurudan väderleken möjligen skulle blifva den 
följande dagen. Solen gick klart ned. Stjernorna brunno
friskt på fästet och allt lofvade en lycklig fullbordan af
våra önskningar. Saken hade till och med inom några
timmar fått den pregeln af märkvärdighet, att min discipel
morgonen derpå ej ville läsa, utan bad om lof, och, då jag
frågade honom af hvad skäl, svarade han: »det blir ju 
månförmörkelse i dag.» -- »Icke i dag,» sade jag, »utan i natt,
och då har han god tid att roa sig; nu måste han läsa.» --
Aftonen kom, horisonten var helt och hållet molnfri med
undantag af en lätt sky i vester, hvilken upphemtade de
sista strålarne af solen. Men nu uppstod frågan: hvar utvälja 
vi vårt observatoriurn? Fria fältet erbjöd den rymligaste 
platsen; men den kyliga årstiden förnekade detta.
Man pekade och pekade från hvad trakt den hvita globen
möjligen kunde uppkomma, och se, då befann det sig, att
min kammare lemnade den bästa utsigten till skådespelets
betraktande. Jag skyndade mig genast dit. Stöflar, borstar
och dylikt skjutsades under sängen, flere stolar inburos och
en länstol enkom för patronessan. Fönsterrutorna fejades
rena med såplödder, och pigan tillsades att ej bädda den
vanliga tiden. Genom dörrens öppnande utjagades tobaksröken 
och på golfvet ströddes ett par näfvar granris. Man
åt qvällsvard, satte sig att sy, såg hvart ögonblick på 
klockan, snoppade ljusen, stack hvar ann smått med synålarne
i ryggen och hade ledsamt. Ändtligen kom den efterlängtade 
stunden. Klockan felade fem minuter i elfva. Nu
börjades processionen. -- 1:o Hennes nåd i en tunn slängkappa 
med öppningar, hvarur hon kunde utträda armarne,
annars barhufvad med krokkam, som satt på sned, samt med
sin nyckelknippa i handen. -- 2:o Vid hennes venstra sida
patronen i en brun frack, som hopknäpptes öfver halfva
magen med ett dussin kamelgarnsknappar, hvaraf den 
nedersta hängde lös en half tum nedom sin bestämda plats;
vidare med orakad haka och en långhalsduk, hvilken lindades 
tre hvarf om halsen, på det sätt, att man slutligen
fäste den yttersta ändan med en nål baktill. Under 
lindningen framför spegeln räckte han alltid ut tungan och
böjde smått på knäna. -- 3:o De trenne fröknarna, med
hvar sin schalett knuten om hufvudet och vandrande arm
i arm, samt -- 4:o Guvernanten och undertecknad. Hon i
en nätt spens med tvenne rader perlemorknappar satta på
sned framtill, föreställande liksom små ficklock, hvit kjortel,
som föll tätt efter lifvet, knarrande skor och en schalett,
hvilken hon under promenaden ej hade tillknuten, utan
höll halft fladdrande öfver hufvudet. Undertecknad i en
mörk bonjour, med de i första kapitlet omtalade 
blanklädersstöflarne samt en gul vest. Tjenstefolket, 
hvilket äfven var nyfiket på förmörkelsen, hade på gården 
uppstält en vattenså, för att derifrån betrakta fenomenet; 
här tog min discipel sin plats bredvid hushållerskan. 
Uppkomna på kammaren, släcktes genast ljusen och placeringen 
tog sin början. Hennes nåd midt framför fönstret i länstolen, 
bakom henne guvernanten och på sidorna fröknarna och patronen. 
Jag åtnöjde mig med att stå. En djup tystnad. Allas ögon rigtades
uppåt. Nu nalkades den stora katastrofen. Ett tunt flor
drog sig allt mer och mer öfver månens anlete. Redan är
han till hälften förmörkad. Nu kommer en sky, som sveper
honom in i sitt täckelse. Allmän otålighet. »O, hvilken
förtret! det stygga molnet!» hviskade guvernanten halfhögt
och fattade liksom omedvetet min hand. -- »Ja, det var
rätt förtretligt!» -- Handen fortfor att hvila i min. -- »Är
det sant, att det finnes menniskor i månen?» -- »Åtminstone
lefvande varelser!» -- »Ack! men de måtte väl äfven ha
känslor som vi?» Härvid en sakta handtryckning. -- 
»Visserligen, samma känslor.» -- En paus. Nu öppnade hennes
nåd sin vishetsbrunn med den anmärkningen: »Hvad det
måtte vara vackert månsken i månen.» Jag ärnade just
betaga henne denna villfarelse, då guvernanten bifogade en
annan: »Då måtte der finnas blott älskande hjertan.» Härvid 
en blick på mig, hvilken jag med en handtryckning
besvarade. Nu skred molnet sin kos, och se, månen stod
der svept såsom i en hårsäck. »Den är total,» sade min
patron och uppdrog klockan, men kunde ej skönja, hvad
tiden led. -- »Det här är allt för artigt, tillade nåden; men
hur länge räcker det?» -- »Ungefär en timme,» blef mitt
svar. -- »Ja, då får herrskapet ursäkta, om mitt tålamod ej
räcker till. Vi ha dessutom nog länge generat herr magistern;» 
hvarpå hon uppreste sig och begärde sin kappa.
Detta var en vink för det öfriga sällskapet. Jag påtände
ljuset, man tog godnatt, och jag hade den lyckan att lysa
ända ned till det yttersta trappsteget. Ännu en bugning
och processionen försvann i mörkret.

Uppkommen på mitt rum släckte jag ljuset för att än
en stund betrakta förmörkelsen. Efter hand återtog månen
allt mer och mer sin glans. Jag hörde någon gå i trapporna; 
jag öppnade dörren i förmodan, att min discipel
sett sig mätt i vatteusån; men hvad ser jag! ett hvitt 
skymtande månsken. Det var guvernanten. »Jag ber om 
förlåtelse, sade hon, jag vet ej, om jag tappat min näsduk
eller om han är qvarglömd hos herr magistern.» -- »Vi
skola se efter,» svarade jag. Vi började leta, och den återfans. 
-- »Ack, hur långt är det avanceradt med den söta
månen.» -- »Åh jo,» svarade jag, »han börjar rättnu krypa
ur skinnet;» härvid tittade vi gemensamt genom rutan.

Efter en stund: »men, min Gud, jag måste gå!» --
»Dock ej utan att betala hittarlön,» bifogade jag. -- »Jag 
hoppas, att ni är nog billig att ej pretendera en sådan;
näsduken är i öfrigt af allt för obetydligt värde.» -- »Men,»
fortsatte jag och fattade hennes hand, »hur kan ni vara.
så grym?» -- »Grym, i hvad afseende?» -- »Ack, efter en
så skön månförmörkelse skulle ni vara den enda, som lemnade 
mig utan ljus?» -- »Det förstår jag icke.» -- Nu hördes
en röst ned på gården, som ropade hennes namn. -- »Min
Gud, jag är olycklig, som så länge dröjt hos er, hvad skall
man säga derom, hvad skall jag göra?» -- hon drog sig
åt dörren, stannade och lyddes. -- »Jag måste gå,» och med
en öm ton: »god natt!» -- »Än hittarlön då,» tillade jag;
och, oförklarliga dragningskraft! utan att vi viste deraf
hade vi kysst hvar andra.

Lätt flög hon utför trapporna, några minuter derefter
kom sjelfva orgeltramparen, min discipel, med tunga, 
släpande steg. Innan han hunnit dörren, hade han rocken af
sig och halsduksknuten till hälften upplöst, och med sömnen 
i ögonen stötte han emot en stol, öfver hvilken han
tumlade ned i såplödderskålen, som den dumma pigan glömt
att borttaga. Så slöts den astronomiska natten, hvarpå följde
en ganska ljuf och intagande sömn.



TREDJE KAPITLET.

<tab><i>Adieu, Altranstadt! Je m’en vais à la Suède; ton séjour ne me plaît pas.</i>

<tab><sp>Carl XII på en fönsterruta i Altranstadt.</sp>


»Nå ändtligen,» utropar läsaren, »synes vår romanhjelte hafva
kommit sig före. Här är redan fullt månsken och dertill
tvenne kyssar. Omöjligen kan det heliga tretalet uteblifva,
när redan två gått af stapeln.» -- Det vore visserligen väl,
om denna fromma önskan ginge i fullbordan; men ödet, som
blandar sig i allt, jemväl och företrädesvis i romaner, har
annorlunda beslutat. Jag måste med verklig ledsnad gifva
läsaren denna underrättelse. Förlusten är väl icke stor; det
beklagligaste är med guvernanten, hvilken, oaktadt all sin
ansträngning, aldrig hann öfver tröskeln af kärleksgudinnans
tempel.

Ett liflöst ting och ett lefvande förorsakade detta missöde. 
Vi vilja först taga den liflösa persedeln i förhör, nemligen 
en gammal grön kakelugn.
	
Vintern kom, det vill säga det blef kallt, högt med
drifvor, is på fönstren, rimfrost i håren och en viss rödblå
färg på näsorna. Under en sådan förbistring finnes ingen
sällare tillflykt än en kakelugn. Men för att göra sin tjenst
måste han tillbörligen fodras. I min ordning var jag oförtruten 
att brassa på. Det behöfdes äfven. Läsaren torde
blott behaga erinra sig det haklösa fönstret med sin 
segelgarnsstump, och den glappiga dörren. Hvad vargskinnspelsen 
på vinden beträffade, gaf han ingen värma, der han
hängde på sin spik; han blef dessutom nedtagen, och sqvallret 
påstod, att hennes nåd, som var plågad af ömkylda fötter
eller podager, brukade om nätterna insticka sina fötter i
ärmarne. Härmed må förhålla sig hur som helst; men kylan
var så stark, att minst två brasor om dagen fyrades på, och
följden blef, att det skröpliga kakelugns-belätet, alldeles
likt det Daniel såg, började spricka och falla sönder; röken
gick ut genom alla fogningar och man vågade icke mer elda.
Hela huset vandrade upp att se miraklet, och fru patronessan
gaf genast befallning om nedflyttning midt under, samt
kakelugnens skyndsamma iståndsättande. Nu kommenderades
framåt marsch med bord, stolar och sängar. Hennes nåd
anförde centern, jag den högra flygeln. Den nya boningen
kallades rum; men något skäl dertill kunde man ej framgifva, 
med undantag af en glugg, hvarigenom ljusstrålarne
i ganska små portioner framnsilades, och det midt emot
norden. Väggarnes beskaffenhet var sådan, de kommit ur
naturens och byggmästarens händer, utan någon rappning,
med sin mossa emellan, och ini den timmersmeder och
kakerlakor. Golfvet liknade ett klaver med kippande 
tangenter, oberäknadt spillningen efter ljusstöpningar 
och all annan skirning. Man måste emellertid låta sig 
nöja. Nödvändigheten med sin tvångslag hade inträdt. Rummet var
begagnadt till ett slags skräpkammare, ett slags hvarjehanda
till och med för höns, gäss och kalkoner under den strängare 
årstiden. Jag hade emellertid nedflyttat och bar min
degradation med stilla undergifvenhet. Den sattes dock
snart på flera hårda prof.

Första aftonen, jag skulle taga mitt nattqvarter i den
nya boningsplatsen (min discipel hade redan begifvit sig till
hvila), förundrade det mig ej litet, att man stält en stor
läderpiska bredvid sängen. Hvad månde denna tjenstfärdihet 
betyda? Är den ämnad åt mig eller åt discipeln? Piskan
var reputerlig, som man brukar säga, med en ganska lång
snärt, så att jag i min säng nästan kunde ligga och smälla
på min unge vän midt emot. Slutligen lade jag piskan
under sängen och gick till hvila. Men knappast var ljuset
släckt, förrän jag hörde ett galopperande på golfvet, en 
rigtig kottiljon af råttor. Nu förstod jag, hvarföre piskan
blifvit inqvarterad i rummet. Jag tillgrep henne genast
och gjorde i mörkret då och då ett utfall kring golfvet.
Discipeln rörde ej detta mer än en sten; mig desto mera,
som, innan vanan med de nya gästerna inträdde, knappast
fick en blund i ögonen hela natten.

En annan sak tillstötte. En vacker morgon vaknar jag
under det förfärligaste urväder. Jag kunde icke se, icke
andas. »Hvad, utropar läsaren, var det då intet tak på
kammaren?» Jo, visserligen; men detta var ej något vanligt 
urväder. Det kom ej ut- utan inifrån. Jag gnuggade
mina ögon och undanblåste yrmolnen, och hvad ser jag?
En älskvärd hushållerska med sex pigor i lintygsärmar,
sysselsatta med linhäckling. Föreställ dig, värde läsare, 
sju häcklor i full gång, fjorton armar och stofthvirfvel 
på stofthvirfvel, samt fru patronessan vandrande mellan detta sjutal
med en lintåga i handen. Jag började rifva mig i hufvudet;
häcklingen fortgick. Jag begynte frusta och nysa; häcklingen 
fortfor. Jag började pusta och våndas; det halp ej.
Slutligen begynte jag smått svärja och resa på mig. Hennes
nåd, som blef varse min pina, bad, att jag ej skulle låta
genera mig; hon hade olyckligtvis intet annat rum för 
häcklingen, men försäkrade, att den innan förmiddagsläsningen
skulle vara slutad. Jag låg emellertid och tittade, oaktadt
hennes nåds erinran att vara ogenerad, till dess arbetet var
ändadt, Medusorna gångna och jag sjelf i ostörd frid kunde
uppstiga.

Nu kommer jag till det tredje profvet. En onsdagseftermiddag, 
som vanligen utgör en af hvilo- och rastestunderna för en arm 
skolmästare, företog jag mig en spatserfärd till prostgården, 
som var belägen en half mil bort. Vid middagsbordet underrättade 
jag mitt patronage i fall af något ärende om min tillärnade 
vandring. Liksom tillfälligtvis frågade den nådiga: »Herr 
magistern kommer väl då ej förr än sent hem i afton, det är 
ett godt stycke väg.» -- »Troligen stannar jag der ett par 
timmar qvar,» blef mitt svar. Jag gick, men fann ej pastorn 
hemma. Efter att en timme hvilat ut, återvände jag hem. Detta 
hade ej ingått i patronessans beräkning. Bortåt klockan sex stod
jag vid min dörr och höll redan i nyckeln, då jag hörde
ett stötande innanför. Jag öppnar och stiger in; men hvem
kan föreställa sig min häpnad och förskäckelse, när jag ser
en stor kalf lagd på sin slagtbänk och omgifven af hushållerskan 
och tvenne pigor, som äro i färd med att vispa blodet. Jag gick 
genast upp till patron och anmälde saken; han nedkom, just när 
kalfven gaf upp andan, låddes vara mycket ond, försäkrade sig 
ej den ega någon del och tillsnusade hushållerskan. Kalfven och 
slagtbänken utburos. Dagen derpå försäkrade hennes nåd, att detta 
skett likaledes utan hennes vetskap och bad mig ej vidare vara 
förtretad. Resultatet blef att jag fick mitt golf skuradt och, 
för att blidka mig, en fullrågad tallrick med äpplen, under 
helsning från hennes nåd att hålla dem till godo. Emellertid
började den föresatsen allt mer och mer slå rötter hos mig
att skilja mig ifrån en så ledsam omgifning. Denna föresats
öfvergick till full mognad genom följande tilidragelse.

Kakelugnen var reparerad och uppflyttningen verkstäld;
men den förre ännu icke pröfvad. Min discipel åtog sig
denna möda. Jag hade med min patron vandrat utåt gärdet
för att se på en varggrop, som byggdes, då jag, återkom men
i mitt rum, kände det mest, förfärliga flott-os. Jag började
undersöka, men kunde ej från sjelfva kaklet upptäcka orsaken.
Ändtligen föll det mig in att aflyfta en af kakelugnsluckorna, 
och hvad finner jag? Den samma alldeles genombyrd med fett. 
»Skall jag åter nedflytta eller förfrysa? Hvarifrån härleder 
sig detta nya mästerstycke af odygd? Troligen från min herr 
gynnare och discipel.» Jag uppkallade honom, frågade, om han 
kände något starkt os? Han vädrade och vädrade, men försäkrade, 
att han ej kunde förnimma något sådant. »Nå, än det här då,» 
hvarvid jag aftog kakelugnsluckan och satte henne framför hans 
näsa. -- »Ja, visst luktar det», sade han. -- »Hvad luktar det då?»
-- »Det vet jag ej» -- »Jo, efter honom och hans okynnen.
Har han icke gjort detta?» -- »Nej!» -- »Far ej med osanning. 
Bekänn strax.» -- »Jag har inte stekt något fläsk på kakelugnsluckan!»
-- »Så, han känner ändock oset?» -- Nu föll det mig in att ransaka 
hans fickor, och hvad påträffade jag? En stor skifva stekt fläsk 
och ett stycke hvetebröd. -- »Hvarifrån har han fått detta?» -- 
»Av mamma.» -- »Han säger en osanning!» -- »Nej, det gör jag icke!»
-- Härvid fick jag fatt i en rotting, och efter en liten
klappning framkröp följande bekännelse: att han med en
krökt spik hade uppdyrkat skafferiet, der försett sig både
med skinka och hvetebröd, sedermera uppgått på kammaren
och på kakelugusluckan under min frånvaro vid aftonbrasan
stekt sitt köttsliga byte.

Emellertid hade hushållerskan, som på vinden var sysselsatt 
att upphänga skinnet efter kalfven, hört bullret från
mitt rum; rapport derom ingick genast till hennes nåd,
hvilken i fullt fyrsprång skyndade i sina kippskor öfver
gården; lättare än en sefir flög hon uppför trapporna, slog
upp dörren och ropade under ett förfärligt flåsande, så att
isen började smälta på fönsterrutorna: »Hvad i Herrans namn
ur detta? Tänker ni slå i hjel min son? Jag är likväl hans
mor och kan aga honom.» -- »Då kunna vi snart vara skilda,»
svarade jag och kastade rottingen i vrån. -- »Allt för gerna,»
genmälde hon, »om det vore i morgondag. Med en sådan
informator, som på ett så barbariskt sätt behandlar ett barn,
äro vi allt för litet belåtna. Tycker herrn», i det hon 
pekade på rottingen, »att detta är en maskin att aga med? Har
man någonsin sett dylikt? Kom, min gosse, vi vilja ej vidare 
genera herr magistern!»

Efter en stund inträdde min patron. Jag berättade
förhållandet. Han fann åtgärden rigtig, men hade helst
sett, om jag hos honom anmält saken till vederbörlig näpst.
»Hvad är jag då, och hvad begrepp skall en discipel fatta
om en lärare, som ej sjelf eger rätt att bestraffa hans fel?»
-- Min patron teg och gick.

Från detta ögonblick var mitt beslut oryggligt att skilja
mig vid konditionen. Jag skref härom till min förmyndare
och begärde svar med omgående post. Det uteblef. Detta
ändrade ej min föresats. En torsdagsmorgon skred jag till
sjelfva ceremonien. Hennes nåd satt i sängkammaren och
utkammade sina löslockar. Jag steg in. Hon såg på mig
något storögd. Efter en paus framförde jag mitt ärende.
Hon ömsom rodnade och bleknade. -- »Är herr magistern
missnöjd med vårt comportement, eller felas det er något?
Jag måste bekänna, det var en högst oväntad nyhet.» --
»Hennes nåd har sjelf behagat yttra något deråt.» -- »Jag?
förlåt mig, alldeles inte.» -- »När hennes nåd tog så illa
vid sig härom dagen.» -- »Nå, det måtte ni väl tillstå,
att jag då hade rätt; ty aldrig tillåter jag, att mina barn
skola så behandlas. Men vi skola ej mer tala derom. Ni
stannar dock åtminstone qvar till våren?» -- »Jag ämnar
resa i öfvermorgon.» -- »Det kallar jag att vara deciderad!
Men, ursäkta, det låter icke verkställa sig; ni skall väl ha
edra kläder först tvättade, och i denna kyla kan det ej ske
på mindre än en vecka!» -- Härvid knackade hon på fönsterrutan 
åt sin man. Han inkom. -- »Nå, herr magistern tänker öfvergifva 
oss.»  -- »Öfvergifva oss,» svarade han »hvarför så?» -- »Det 
tror jag inte han sjelf vet,» tillade hon, i det hon igensköt sin byrålåda. »Det var emellertid rätt ledsamt, att han ej genast 
vid sin hitkomst behagade underrätta oss härom, så att vi 
undvikit att genera honom att stanna qvar så länge.» -- Jag 
fattade min hatt, bugade och gick. Jag hade uttalat mitt 
hjertas önskan, steget var taget och kunde ej återkallas. Min 
patron sökte emellertid öfvertala mig, lofvade påökning i lönen 
och att uppfylla, hvad jag annars hade af nöden att önska. 
Jag förblef obeveklig. Från denna stund lekte man fremmande för
hvar annan.
	
Den ende, som gladde sig, var min discipel, hvilken
hoppades vinna på regementsförändringen. Guvernanten
såg småledsen ut. Jag undvek henne, så vidt jag kunde
Knappast var min byk gjord, förrän jag inpackade den, det
vill säga mina rentvättade kläder, och fortare än Napoleons
från Moskva skedde min reträtt från gården. En half mil
dröp det ur kappsäcken på snödrifvorna af de våta kläderna.
Den enda, som gret efter mig, var en liten elfvaårig flicka,
gårdsfogdens dotter, åt hvilken jag roade mig att klippa.
hästar och slädar och skänka annat smått; hon sprang visst
en half fjerdingsväg bredvid släden för att upplåta en grind
och säga det yttersta farväl.

Detta rörde mig verkligen. Jag stannade, tog flickan
i min famn och kysste henne. Då gret hon ännu mera.
Jag bad henne vända om och lade i hennes hand en liten
ring af tagel: »Behåll den såsom ett minne af mig; blif
alltid i dina dagar en snäll och beskedlig flicka. Farväl
med dig!» -- Jag kysste henne än en gång. Hon qvarstod;
och ännu efter en stund, då jag från en höjd vände mig
om, såg jag henne med förklädet borttorka sina tårar. Jag
viftade med min näsduk och försvann ur hennes åsyn; jag
jag har sedan aldrig återsett henne.
FJERDE KAPITLET.

<tab><i>Den väntan blef det unga blod
<tab>Till slut för lång,
<tab>Och med ett hopp i mark han stod,
<tab>Ett kungligt språng!</i>
                              TEGNÉR.


Den 26 Juni, dagen efter mötets slut på Ladugårdsgärdet, 
ville löjtnant <sp>Klatsch</sp> låta pantsätta sin klapphingst
på assistansen för att dermed betäcka omkostnaderna för ett
officerskalas, hvarifrån naturligtvis militärespriten förbjöd
honom vara borta. Polle uppleddes mot qvällen till assistansen. 
Löjtnanten följde efter på afstånd för att afbida
utgången. Drängen kom snart till baka med underrättelsen,
att man vägrat mottaga panten. Sadeln vore det enda, hvarpå 
lån kunde erhållas, men blott tre riksdaler. Löjtnanten
behöfde fyratio. I så fatta omständigheter beslöt han sjelf
att göra ett försök. Han träffade verkets kontrollör. Löjtnanten 
ordade vidt och bredt om kreaturets goda hållning
samt bedyrade, att man i det samma egde den bästa ridhäst
i verlden. »Om också inrättningens stadgar ej vidrörde,
huru vida lån på lefvande persedlar finge gifvas eller icke,
så följde ej deraf, att detta motsade inrättningens natur.
För öfrigt kunde så väl assistansen som dess embetsmän
draga den yppersta nytta af hästen. Han ginge lika sedigt
för vagn som schäs. Alla dessa pantsatta åkdon voro lika
så många charer, hvartill blott en pegas behöfdes för att
sätta dem i rörelse. Hvad födan beträffade, vore, under
ett så billigt foderår som det närvarande, underhållet så
godt som intet.» -- Härå svarades, att en dylik åtgärd helt
ch hållet stridde mot den gifna instruktionen. Hästen
kunde under tiden dö, nyttan vore ringa, och den kringgripande 
lungrötan kunde från veterinärinrättningen lätt sprida
sig till assistansen; likväl för löjtnantens skull och på eget
bevåg ville man försträcka honom trettio r:dr. Mera
kunde ej lemnas. Huden vore ej värd två r:dr, och köttet
äter ingen menniska. Med det senare, försäkrade löjtnanten,
att ingen fara förestod. Han ville gå i god för, att hela
hans kompani skulle under benämning af oxstek med strykande 
matlust förtära allt sammans, ja till och med bakfötterna 
under namn af inbakade oxfötter. Ackordet uppgjordes, och 
löjtnanten vandrade förnöjd hem med sina trettio riksdaler 
på fickan.

Nu tilldrog sig något, som står i ett oskiljaktigt sammanhang 
med det ofvan anförda, och utan hvilket min berättelse ej 
kommer en hårsmån från murarne af assistansen.
	
Hästen blef öfver natten stäld framför en hötapp, fastbunden 
och instängd i ett af de öfre skräprummen. Huru länge han på 
detta sättet stått, är obekant; men ungefär mot midnatten hade 
han gjort sig lös och stod nu i fönstret och såg utåt Mälaren. 
Hvilka betraktelser uppstigit i hans hjerna vid anblicken af 
den i vester med guldstrimmor kantade, mörkblåa himmelen, den 
lugna spegelytan och de halft framtindrande stjernorna, kan 
blott en häst afgöra; men i något slags entusiasm måtte han 
varit försatt, ty ett tu tre tog han ett saltomortal-språng 
genom fönstret ut i den öppna rymden och nedsjönk för ett 
ögonblick i vattnet. Snart kom han likväl upp och simmade i 
land. Genast slog han sig på åtskilliga vältringar framför 
den kongl. hofrätten och spatserade nedåt Riddarhustorget för 
att se sig om efter några gröna strån, som kunnat undgå polisens 
vaksamma öga. Med denna i sig sjelf obetydliga tilldragelse
sammanbinder sig en annan.
	
Klockan tio på qvällen hade ångfartyget Yngve Frej
anländt till Riddarholmen med en skara passagerare, hvaribland 
befann sig teol. licentiaten, kongl. hofpredikanten,
juris utriusque doktorn och kirurgie magistern <sp>Josua Bosander</sp>, samt den unga grefve <sp>Liljekonvaljenstolpe</sp>,
hvilken nu efter fyra års privat undervisning skulle afresa
till Upsala för att på hösten blifva student. Som ankomsten
inträffade något sent, beslöt Bosander att med sin höge
lärjunge qvardröja på ångfartyget öfver natten. Sedan större
delen af de resande begifvit sig från fartyget, lade sig de
båda lärde i hvar sin hytt att hvila. Licentiaten somnade
genast. Helt andra föremål spökade i den unga grefvens
hufvud. Sedan allt blifvit tyst, steg han ur bädden, begaf
sig upp på däck, tog efter något besinnande mod till sig,
hoppade ned från fartyget och stod nu för första gången
på en mark, hvilken han så länge önskat beträda. Med
blicken esomoftast kastad bakom sig vandrade han fram till
Riddarholmskyrkan, beundrade det höga spetsiga tornet,
förgyllningarne på de kongliga grafvarne, smög sig vid
åsynen af den vandrande posten sakta öfver bron och stälde
sig under en stum förvåning framför Gustaf den förstes
staty. I samma ögonblick han anlände hade just vår Polle
uppvädrat några grässtrån. När den unge grefven varseblef
hästen, förglömde han både sig sjelf och sin omgifning och,
som hästar alltid varit hans favoritdjur, skyndade han genast
mot det betande kreaturet, som utan skygghet lät klappa
sig. Detta ingaf vår unge vän en ännu större dristighet,
och inom några ögonblick hade han satt sig upp på hästens
rygg. Men, då han med hälarne knep honom för hårdt i sidorna, 
flög kampen med sin ryttare i fullt sporrstreck öfver
Norrbro och framåt Drottninggatan. Vi lemna dem åt sitt
öde och hoppas innan kort få åter träffa åtminstone hästen.

I grosshandlaren och nyss utnämde nordstjerneriddaren
<sp>Vierdumpels</sp> malmgård vid Norrtullsgatan hade sedan flera
dagar ett allmänt buller förevarit. Saken var följande. Genom hvad 
man kallar käringsqvaller, hade i fru grossörskans öron blifvit 
inbasunadt, att tisdagen den 20 Juni hade någon af de kongliga 
personerna gjort ett besök i en krambod på Vesterlånggatan och, 
som det berättades, handlat en half aln gult siden för att som 
omslag begagnas kring herr biskop Tegnérs <sp>Frithiof</sp>. Fru grossörskan, som ej det minsta betviflade historiens äkthet, emedan 
mamsell S. som är bekant med fru K--s syster, hvars kammarpiga är 
kusin med lifkusken, hade hört det af bokhållaren L--s städerska, 
hvilken åter uppsnappat nyheten under en mathemtning på 
Kastenhof af en herre i grå kitajsbyxor, yrkade enständigt på en
lustfärd åt Vesterlånggatan i afsigt att handla ett dylikt
qvantum siden, samt vid samma tillfälle i gult låta ommåla
den gröna kaleschen. Mannen sökte genom förnuftiga skäl
afstyra det narraktiga upptåget och förestälde, att till en
sådan lapprisaks uträttande pigan allt för väl kunde användas.
Hvad kaleschens ommålande beträffade, kunde han ej begripa, i 
hvad sammanhang detta stode med det gula sidentyget. Hon hade 
i flera år åtnöjt sig med att åka i grönt, och åkdonet vore 
äfven i sitt nu varande skick öfver allt klander. Men dessa 
föreställningar hulpo föga. I tre dagar fortfor oljudet. 
Klagovisorna upprepades vid kaffebordet, under middagsmåltiden, 
följde den arme mannen in i arbetsrummet, ja upp i sjelfva den 
äkta bädden. Hvad var att göra? Han måste slutligen gifva efter 
för att få fred. En målare med sudd och burk ankom, vagnen 
utdrogs, och fru grossörskan satte sig i fönstret att se på. Nu 
föll henne en ljus idé in. Som vagnen skulle ommålas, kunde med
det samma i brist på adeligt sköldemärke någon passande
sinnebild sättas på vagnsdörren. Fönstret slogs upp, och
ett samtal ungefär af detta innehåll uppstod emellan henne
och målaren.

»Hör på, herr Krapp, skulle ni ej kunna måla något
emblême med figurer der på vagnsdörren?»
	
»Jo, hvarföre icke, om jag af hennes nåd blott får
veta, huru dermed skall vara beskaffadt eller hvilka figurer,
jag der skall måla.»

»Jag ville gerna ha någon scene ur Flitjof; ni känner
väl den?»

»Den nya fransyska skräddaren?»

»Åh, hvad ni är bigott. Flitjof menar jag, den der boken, 
hvilken biskop Tegnér skrifvit.»

»Jag känner henne icke!»

<i>(För sig)</i> »Hvilken rå menniska! <i>(högt)</i> Kom upp, skall
jag närmare förklara mig för er.»
	
Boken framdrogs, och fru grossörskan sökte genom
beskrifningar, uppläsningar och attituder göra för målaren
begripligt, det frågan anginge, att från någon af romanserna
hemta anledning till en målning på vagnsdörren. Ändtligen
påhittades, hvad hon genast bort finna, det medlet att 
tillkalla sin dotter, hvilken egde en utmärkt färdighet i rita.
Hon befalde henne att på ett papper göra ett utkast ur
Flitjof och helst »ur det vackra <sp>Farväl</sp>, hvartill den snälla
Crusell satt en så charmant musik.»

<sp>Cyana</sp> teg och åtlydde, uppgick på sin kammare, framdrog 
sina regalark och sitt ritfodral, slog upp fönstret och
satte sig vid bordet. Hon tecknade och strök ut och kastade
sig slutligen ledsen på bädden. Solen lekte redan med
Solnaskogens käglor, tall- och granträden, rörde Brunnsvikens 
glittrande vågor med sin guldmun och sjönk slutligen som ett 
guldäple ned bakom den nya kyrkogården, hvilken stod betäckt 
med ett darrande purpurflor. Bullret på gatan och vägarne hade 
tystnat. Himmelen låg och sam i vällust öfver jorden. En och 
annan aftonflägt pustade genom fönstret och rörde med vingen 
vid regalarken. Det blef svalare. Cyana sprang upp, satte sig 
å nyo vid fönstret och såg utåt tullen, Stallmästaregården och 
Brunnsviken. En och annan sky låg som en purpurlapp ännu qvar på
den himmelsblå skifvan. Skogens sångarflockar tystnade
allt mer och mer. Klockan slog tolf. Det var midnatt,
och ännu hade ej Cyana förmått uppkasta den ringaste idé
till den föreskrifna målningen. Hon fattades af en orolig
ängslan. Hade hon ej sitt arbete färdigt till morgondagen,
så väntade henne, det viste hon, en ganska allvarsam 
sparlakanslexa och kanske något mer. »Välan då», suckade hon,
»det må nu slå ut hur som helst, jag måste gripa mig an.»
-- I det hon satte ritpennan på papperet, hörde hon ett
buller på gatan, liksom af en trafvande häst, och en klangfull 
röst, hvilken talade för sig sjelf: »Inte så fort, Brunte!
der har du inte något gräs. Se så, vänd om. Ptro Ptro!»
-- Hon blickade ut och såg en femtonårig yngling på en
brun häst. Kring axlarna fladdrade ett kastanjebrunt hår,
och om halsen ringlade sig behagligt en snöhvit krage.
Växten var smärt, ansigtets rörelser lifliga. Han höll stilla
eller rättare hästen med honom; ty vid stenfoten sökte han
efter gräs. Ynglingen såg sig omkring, och, i det han blef
varse ett qvinnoansigte upp i fönstret, frågade han, ehuru något
försagd: »Kan jag komma denna vägen till baka till ångfartyget 
Yngve Frej?» -- »Till Riddarholmen, menar ni»,
svarade Cyana med darrande röst; »ni måste då vända om
och rida gatan rätt fram; ni kommer då till ett torg, som
kallas Gustaf Adolfs, der får ni en bro i sigte och, sedan
ni kommit öfver den samma, viker ni af åt höger, så finner
ni Riddarholmen.» -- »Ack! men det är så roligt att rida
litet mer; hvart bär denna vägen?» -- »Till tullen.» -- »Än
sedan?» -- »Till Upsala.» -- »Till Upsala! Är det långt
dit?» -- »Jag vet ej. Några mil tror jag.» -- »Ack, inte
mer. Då rider jag dit. Farväl! Farväl!»

Knappt var han försvunnen, förrän Cyana föll i en
bitter gråt. Hon viste ej hvarför; men den sköna ynglingen 
sväfvade beständigt framför henne, och hans sista ord
»farväl, farväl!» klingade ännu oupphörligt i hennes öron.
Nu fattade hon ritstiftet och tecknade i några lifliga drag
<sp>Frithiofs farväl</sp>. Lifs lefvande stod hela ynglingen 
tecknad på papperet, räckande sin hand till afsked åt Ingeborg.
Väl hundra gånger kysste hon den vackra teckningen.
Det dagades. Aurora satt redan med sin pensel i öster
och fullmålade alla skyar. Droppar af ljusstrimmor nedduggade 
på skog och våg. Böljan fick åter ett öga, lunden
en röst. Matt och drömmande sjönk Cyana ned på sin
bädd, och den sista tanken, när hon insomnade, liksom den
första, då hon uppvaknade, var på den vackra ynglingen,
som så bemägtigat sig hela hennes inbillning.

Utan vår åtgärd torde läsaren inse, att denna yngling
ej var någon annan än vår vän Liljekonvaljenstolpe, hvilken
vi för korthetens skull hädanefter gifva namn af <sp>Julius</sp>.

Knappast hade teol. licentiaten, kongl. hofpredikanten,
juris utriusque doktorn och kirurgie magistern Bosander
uppvaknat, förrän hans första tanke blef att efterfråga sin
discipeis helsotillstånd; men hur stor blef ej hans förskräckelse, 
då han hvarken fann honom under eller ofvan däck.
Oaktadt alla efterfrågningar fick han ej annat svar, än att
ingen sedan gårdagsqvällen sett honom. Man tillsporde de
bredvid liggande farkosterna, men med lika liten framgång.
Samma svar erhölls af posten vid Riddarholmskyrkan och
af stadsvakten vid rådhuset. Från efterspaningar skred man
till gissningar, och hvad var naturligare, än att han under
sömnen gått upp på däck och stupat i sjön. En rad af
båtar med båtshakar omhvärfde genast fartyget. Men äfven
detta bemödande var fåfängt. Alla beklagade händelsen,
tyckte det vara stor skada på den unge hoppgifvande 
studenten och bedröfligt med den arme informatorn, åt 
hvilkens vård det olyckliga offret blifvit anförtrodt. Bosander
var otröstlig och gick och vred händerna. Slutligen kom
en gumma, hvilken bittida på morgonen gått från däck
för att afyttra några korgar ägg, dem hon fört med sig från
Vesterås, och meddelade vid underrättelsen om händelsen:
»att hon midt i natten hört ett ömkligt läte helt nära 
skorstenen på Yngve Frey. Detta hade flera gånger upprepats.»
-- Man föll nu på den tanken, att ynglingen möjligtvis omkommit 
i maskineriet. Ny, men fruktlös undersökning. Man
började då lyfta på en mängd saker, ullsäckar och koffertar,
hvilka voro lagda eller staplade öfver hvar andra, i förmodan, 
att han kanske krupit under någon af dem. Vid
denna ransakning hördes verkligen till allas bestörtning ett
ömkligt ljud; man stannade, man lyssnade; då tystnade det.
Man började åter att hvälfva och skjuta, och lätet förnyade
sig. En af fartygets besättning lade örat till en stor kappsäck 
och sade: »Här måtte grefven ha inlogerat sig eller
fan sjelf. Det krafsar i kappsäcken.» Alla, jemväl Bosander, 
samlade sig omkring det utmärkta stället, och man
började att uppsnöra kappsäcken. Bosander stod med fälda
händer och undrande blickar, ty den var hans. Ändtligen
blef kappsäcken öppnad, och se, till allas förvåning kröp
en halfdöd katt derur. -- »Hvad fan är detta!» ropade kaptenen, 
»för herrn kattungar med sig? Är detta också en af
disciplarne?» -- Alla började att skratta. Bosander mumlade 
ett par ord mellan tänderna, snörde helt skamflat i
hop kappsäcken och flyttade genast i land. Kaptenen gaf
honom anvisning på Bergstrahlska huset, der han nu sitter
och skrifver följande bref till sin ömt älskade Lisette, 
kammarjungfru hos det herrskap, der han konditionerade.

<tab>»Evigt dyrkansvärda Lisette!
	
O, hvad jag är olycklig, förlamad, förkrossad, beklagansvärd 
och förstenad! Min allra sötaste Lisette! Ömma för
mitt öde, för en väns, en älskares, som tillbeder dig in i
bleka döden; men hvilken för det närvarande ligger på sina
bara knän och anropar himmelen om räddning i sin förskräckliga 
belägenhet. Tunga voro de suckar, som pressades vid vårt afsked, 
bitter, dödligt bitter den kyss, du gaf mig i skilsmessans 
ögonblick bakom salsdörren, när du, dånande och med våta ögon, 
framsatte smörasken; men ännu tyngre, centnertung som Atlas, 
Åreskutan och Sulitelma, är den suck, som nu går ur mitt bröst 
vid detta tillfälle. Vår Julius är drunknad. Han har om natten, 
förmodligen i sömnen, uppgått på däck och blifvit ett rof
för en oförutsedd död. O, hvad jag är olycksalig! Så
hastigt skulle då vår lefnadshimmel omdystras af mörka
skyar. Gråt med mig! Beklaga, men afsky mig icke!
Beklaga en olycklig, som irrar lik kidet i vildmarken, ett
byte för de glupska odjuren. Säg mig, jag besvär dig
vid vår eviga låga, hvad skall jag företaga? Kanske
dränka mig? O, då skulle du sörja dig till döds. Rymma?
Ack! och blifva fasttagen. Resa utrikes? O, jag blir tokig!
Det går som en väderqvarn omkring i mitt hufvud. Hjelp
mig! Upprätta mig! Han är död! Han är drunknad! Det
är förbi. Så sjunker sällhetens sol i moln. Mina tårar
strömma såsom vattubäckar. Jag är som en förbråkad rö.
Och dertill ännu ett annat. Hvad tycker du, den vedervärdiga 
kammartjenaren har insnört din gråa katt i min kappsäck. 
O, jag är alldeles perplex, perdu, förlorad, stäld
under missgerningsbalkens 4 Cap. 8 §! För all del svara
mig med omgående post, hvad jag har att iakttaga. Nu 
vet jag ej mer, hvad jag skrifver. Jag ser endast svarta
korpar framför mina ögon. Förskjut ej en olycklig vän,
dubbelt olycklig, om han skulle se sig förkastad af dig, han,
som evigt är och förblifver din tillgifne

                                     <sp>Josua Bosander</sp>.»

Vi återvända till fru grossörskan. Vagnen är uppmålad.
Inom en storbladig lagerkrans strålar i blixtrande färger
<sp>Frithiofs farväl</sp>. Sjelf sitter hon redan i vagnskorgen
med sin dotter och kastar det hvita floret åt sidan. Midt
emellan hvilar <i>lilla Frithiof</i> så kallades mopsen, och såsom 
standar i fruns egen hand sjelfva sagan, samt en ridikyl, 
fullproppad med penningar. Kusken befalles att köra
till Vesterlånggatan. På Norrbro stå åtskilliga militärer och
helsa, likväl ej så mycket för moderns, som den vackra
dotterns skull. Man anländer till Vesterlånggatan, går in
i en krambod, och samtalet börjas.

»Hör på, min bäste herr M..., jag skulle hafva mig
något siden till omslag om den här lilla, söta boken; det
är Flitjof.»

Jaha, mycket gerna, hvilken färg befalles, och huru
mycket?

»En half aln gult siden.»

Detta, tror jag, skall vara rätt vackert. Vi ha också
ett slags randigt, om jag får lof att visa. Var god och se
på detta. Det är ganska fast och tjockt. Här är åter en
annan sort, hvilken vi kanske skulle kunna lemna till något 
billigare pris.

»Förlåt, jag frågar; inte var det här, som någon af de
kongliga personerna gjorde besök och handlade härom
dagen?»

Nej! -- Af hvilken sort befaller hennes nåd?
	
»Jag tycker ej rätt om det här. Färgen är ej rätt
briljant, och dessutom är herrn något dyr.»
	
Jag försäkrar, färgen är högst förträfflig, var så god
och sätt det mot dagen. Hvad priset vidkommer, så kan
ingen sälja detta tyg för så godt pris, som vi, emedan det
införskrefs förra året, då kursen ej var så betydligt stegrad
som nu.

»Jag tycker icke rätt om det. Förlåt, jag besvärade.»

Skadar inte! --

Färden fortsattes, men med samma följd. Slutligen
stannade vagnen framför en bod, der händelsen gjorde, att
egaren sjelf var utgången; men han hade i stället anmodat
en af sina vänner att under tiden agera köpman. Vår
rotunda steg in. Efter några flygtiga blickar kring boden
och med svettdropparne i pannan frågade hon på åtskilliga»
sidentyger och slutligen, om någon af de kongliga personerna 
nyligen handlat något i boden. Den förestälde handelsmannen 
begrep genast, hvad man hade att iakttaga,
bugade sig och svarade: »Ja-a!» Hon frågade ytterligare,
hvari det kunnat bestå? »Åh jo», svarade han, »det var dels
åtskilliga tyger, dels schalar och annat smått.» »Än något
gult siden?» -- »Låt mig se; jo ganska rigtigt, gult siden
var det.» -- »Hur mycket?» -- »Åh jo, ungefär några och
trettio alnar, om jag ej misstager mig.» -- »Det är inte
möjligt, det skulle ju endast vara till omslag för Flitjof.»
-- »Ja visserligen, för Frithiof,» (Här gnuggade han sig
pannan, icke rätt vetande, hvilken som spelade narr för
den andra). -- »Så kallas» -- »Ja, mycket rätt» -- »Den
här boken,» -- »Ja precis! Men hur mycket befalles? Tjugu
à trettio, alnar, eller kanske några af dessa schalar?» --
»Jag skulle hafva egentligen blott en half aln gult siden».
-- »Ah, det kan min nådiga ej begagna till något.» --
»Begagna? Jo, just till det samma, som den kongliga
personen begagnat det, till omslag om denna bok.» -- »Ja
så, jag förstår. Ja, det var af detta tyget. Hur mycket
får jag mäta upp? Tjugofem à trettio alnar, kanske tjugofem 
räcker.» -- »Är ni tokig?» -- »Min nådiga, om jag
får lof att visa, det skall tagas sextondubbelt. Se så här;»
-- »Menar herrn det?» -- »På min heder är icke detta det
högsta modet. Grefvinnan V. var just i ett dylikt ärende
här i går. Ni, min nådiga, är den andra efter henne, som
handlat häraf.» -- »Hvad kostar aln?» -- »Detta skall jag
lemna till fem plåtar, detta till fyra och en half nogaste
priset; men detta tyg, och hvaraf den kongliga personen
handlade, kan jag ej sälja under fem riksdaler. Det är också 
det finaste, som kan tillverkas. Var god och känn på
det.» -- »Det är ganska superbt!» -- Handeln afslutades
och de tjugufem alnarne uppmättes.

*






FEMTE KAPITLET.

             <i>Det har uträttat nog, om det i någon mån
                  befordrat dagbräckningen.</i>

                                      FOSFOROS.


<b>Protokoll. hållet hos Kong]. Öfverståthållare-embetet för
politie-ärenden d. 28 Juni...</b>


S. D. Förekom efter upprop kontrollören vid assistansen Herr --, 
hvilken anmälte, att natten mellan torsdagen och fredagen den 
26 och 27 Juni hade, genom rutornas sönderslående i öfra 
våningen mot sjön af nämde verk, inbrott skett, hvarvid 
följande persedlar blifvit bortstulna, nemligen: tjugu 
stycken mindre guldringar, vägande 16 1/8 dukater,
fyra guldur, en briljanterad snusdosa med bokstäfverna P.
A. K., en stor silfverterrin, vägande etthundratrettio lod,
samt niotiofyra matskedar af silfver, till sammans något
öfver tvåhundra lod. Dessutom befans en stor förmaksspegel 
sönderslagen, samt åtskilliga tékoppar mer och mindre 
skadade. Herr kontrollören anhöll derjemte, att löjtnanten 
Klatsch, vaktmästaren Plansten och drängen Nilsson
måtte i målet höras.

Löjtnant Klatsch, som nu jemte vaktmästaren Plansten
och Nilsson, hvilken hos den först nämde är såsom dräng
antagen och laga stadd, inkallades, anmälte, att, då han sent
på aftonen den 26 sistlidne hade passerat Kungsholmsbron
efter ett besök hos en bekant, hade en båt, som med
stark rodd styrde mot Riddarholmen, väckt hans uppmärksamhet. 
I början ansåg han det vara några till ångfartygen
hörande personer. Men, alldenstund de styrde rak mot assistansen, 
der intet fartyg låg, fann han snart sitt misstag.
Han förmodade häri dock ej något brottsligt, så mycket
mindre, som under denna årstid båtar fara af och an på
Mälaren hela natten. Han fortsatte sin gång öfver bron,
då han hörde ett klingande liksom af glas, troligen härledt,
som han nu efteråt kan förstå, af rutornas sönderslående.
I båten befunnos trenne karlar, hvaraf en hade hvita byxor
och en annan, som han tyckte, svart hatt med ett hvitt
band kring kullen. På tillfrågan, vid hvad tid detta inträffat, 
svarades: ungefär mellan ett och tu, eller närmare tre,
emedan han påminde sig brandvakten hafva i hörnet af
Klara Bergsgränd och Drottninggatan ropat ett. På tillfrågan,
om han blifvit varse, från hvad sida af Mälaren båten kommit, 
sade han sig ej kunna uppgifva detta; dock trodde
han sig hafva i en större båt, hvilken han följande dagen
sett vid södra hamnen, igenkänt de tre okände karlarne,
som han, efter hvad han af klädsel kunnat döma, trodde
vara skärgårdskarlar.

Sedan han förklarat sig ej hafva någon ytterligare upplysning 
att i målet meddela, tillsades drängen Nilsson att
uppgifva, hvad han derom kunde hafva sig bekant. Nilsson
anförde, att han, hvilken i egenskap af dräng sedan Mikaeli
tjenstgjort hos löjtnanten Klatsch, hade efter uträttandet af
ett ärende på söder för sin husbondes räkning ungefär
mellan elfva och tolf på natten tagit vägen öfver 
Skinnarviksbergen och strandgatorna utåt, då han sett tvenne båtar
med stark rodd komma från södra slussen samt styra utåt
Mälaren, hvaraf efter en stund den ena rott uppåt Essingen
och den andra vändt om mot Riddarholmen. Båtarne trodde
han vara stulna från slussen, emedan de voro grönmålade.
På tillfrågan, om han hört något klingande liksom af glas,
svarade han sig ej derom kunna erinra sig något bestämdt,
likväl trodde han sig en gång hafva hört ett dylikt klingande,
ehuru mycket svagt.

Sedan Nilsson förklarat sig ej i målet hafva något ytterligare 
att andraga, vittnade vaktmästaren Plansten, att, då
han om morgonen uppgått för att afstäda rummen, hade han
funnit nästan alla rutorna sönderslagna i ett af fönstern,
som ligger utåt sjön, samt åtskilliga skåp uppbrutna, hvarpå 
han genast såsom vittne tillropat förre gardisten Modigs
hustru och extra vaktmästaren Gråstedt, äfvensom bud
härom genast afgått till kontrollören vid verket samt till
kongl. polisen. Med anledning hvaraf dessa vittnen inkallades, 
hvilka i allo öfverensstämde med hvad vaktmästaren
Plansten uppgifvit, med tillägg af f. d. gardisten Modigs
hustru, att henne syntes, som fönstrets sönderslående skett
inifrån, emedan intet glas legat i fönstret, och det efter
spräckningen qvarsittande glaset var mera ut- än inböjdt.
Polisbetjenten anbefaldes uppgå i assistansen och undersöka
förhållandet. Återkommen efter en stund, rapporterade han,
att nya rutor redan voro insatta, och att han skickat bud
till glasmästaren, som verkstält isättningen, men hvilken ej
funnits hemma. Beslöts, att han i morgon skulle uppkallas.

Vittnena afträdde.

Gevaldigern Klang inkom och tillkännagaf, att en gumma, som 
kallade sig Springfeldt och går omkring och säljer
bakelse, anmält sig att få blifva hörd i målet. Hon inläts
och afgaf följande: att hon, som i polisbladet läst om den
förskräckliga stöld, hvilken blifvit begången i assistansen,
ville för sitt samvetes fredande gifva följande upplysning,
nemligen, att, då hon klockan emellan nio och tio om aftonen
den 26 infunnit sig vid ångfartyget, der hon qvardröjt under
afyttrande af elfva bakelser och några godrån, till dess klockan 
slagit tio, och satt sig på en vedhög nära assistansen
för att hvila sig, hade hon der insomnat, men blifvit väckt
af ett besynnerligt stampande, hvarefter hon sett en häst
flyga ut genom fönstren af assistansen och nedstörta i sjön.
Af förskräckelse hade hon derpå bortsprungit och tagit
vägen öfver Riddarholmen till sitt hemvist på Ladugårdslandet. 
På tillsägelse att tala sanning, försäkrade hon på
sin salighet, som orden föllo, att så förhållit sig. På den
erinran, att assistansen ej vore något stall och att der omöjligen
några hästar kunde finnas, svarade hon: att då hade det
väl varit fan, som der grasserat. Gevaldigern Klang upplyste, 
att gumman ansågs litet vriden och att hon för sex
år sedan varit intagen på Danviken.

S. D. Anmälte sig fjerdingsmannen Petter Plånggren
hafva från Rotebro inforslat en betjent, hvilken, efter hvad
han kunnat utröna, rymt från sin husbonde i Vestmanland,
hvarifrån han under ett förfalskadt namn af Liljekonvaljenstolpe 
på ett ångfartyg begifvit sig till hufvudstaden. Under
vägen hade han tillgripit en häst för att dermed begifva
sig till Upsala höstmarknad. Vid Rotebro hade han suttit
af och såsom misstänkt genast blifvit gripen, vid anstäldt
förhör gifvit tvetydiga svar, dock slutligen vidgått, att han
olofligen tillgripit hästen, men ej velat tillstå från hvilken,
utan under ett envist tredskande försäkrat, att han funnit
honom på Riddarhustorget midt i natten utan grimma och
sele. Nämde betjent, som var af medelmåttig växt, med
mörka hår och ögonbryn, samt klädd i blå frack med långbyxor 
af samma färg, mössa och hvit krage, med kråsnål
samt sidenväst, inkallades och förhördes, hvarvid han yttrade:
att han, som ej vore någon betjent, utan son af
grefve Liljekonvaljenstolpe, hvars egendom Gårdshamra är
belägen tre fjerdedels mil från Vesterås, förlidne torsdag,
i sällskap med sin informator licentiaten Bosander, på Yngve
Frey begifvit sig till Stockholm fbr att derifrån dagen derpå
resa till Upsala; att han vid midnatt uppgått på däck samt
tagit vägen åt ett torg, der en staty stått uppstäld, vid hvilken 
han fått i sigte en häst, som der gått och betat och
på hvilken han satt sig upp och ridit genom tullen samt
derefter till gästgifvaregården Rotebro, der han blifvit 
fasttagen. På föreställning att ej fara med osanning vidblef
han enständigt, hvad han förut yttrat, och kunde licentiaten
Bosander ytterligare bestyrka, hvad han här uppgifvit. Som
tiden var förlupen, uppsköts vidare handläggning af målet
ti11 följande dag, och den anklagade affördes i häkte.

D. 29 Juni. Det sedan gårdagen hvilande målet rörande betjenten Liljekonvaljenstolpe förekom nu, hvarvid gevaldigern Klang upplyste, 
att han på skeppslistan hos aktie-egarne af Yngve Frey, hvilken 
lista nu i afskrift inlemnades, funnit tvenne personer med namnen 
Bosander och Liljekonvaljenstolpe; men, hvilka dessa varit och 
hvarthän de begifvit sig, hade han oaktadt alla forskningar ej
kunnat upptäcka. Bosander skall, efter uppgift af uppasserskan 
Lindqvist, bott tvenne nätter i Bergstrahlska huset
samt derefter tidigt en morgon försvunnit utan att sedermera 
låta höra af sig. I rummet befunnos qvarglömda åtskilliga 
papper samt ett pass, hvilket allt frun, som för det
närvarande är rest åt landet, tagit i förvar.

S. D. En stund derefter inrapporterades, att den sig så kallande Liljekonvaljenstolpe under afförandet till rådstuguhäktet fått 
tillfälle att med flykten undkomma utan att sedermera kunna 
ertappas; och skulle lysning efter honom i allmänna bladen utfärdas.









SJETTE KAPITLET.

<i>Orestes, sade jag, är död, och säger än.</i>

                    SOFOKLES' ELEKTRA.


På en sten nära en dammande rågåker satt gamle grefve
Liljekonvaljenstolpe och bidade på en bortgående molnfläck 
för att, lik en annan Prometevs, med solglaset 
nedhemta några strålar till tändande af sin tobakspipa. Vid
foten låg svarta Morjan och högg efter flugor. Rundt omkring 
blomsterkalkarne surrade flockar af bin. Vid ena rockskörtet, 
som nedhängde öfver stenen, hade några tjärblomster fastklibbat 
sig, och ofvanpå hattkullen kröp en nyckelpiga. Framför ögat 
låg en lång sträcka af åkrar, vid hvilkas venstra sida några 
torpare voro sysselsatta med iståndsättandet af en nedblåst 
gärdesgård. Röken från elden, der vidjorna härdades, uppsteg 
långsamt och i tjocka hvirflar. Hastigt spratt Morjan upp, 
började morra, hoppade under skällande öfver gärdesgården, 
men kom snart till baka med viftande svans. Någon hördes 
komma åkande i backen. Grefven steg upp, vände sig om och såg 
till sin ej ringa förvåning herr licentiaten Bosander på en 
tvåhjulskärra med en skjutsbonde vid sidan samt ett långt svart
flor hängande ned från hatten. Grefven steg genast fram
till gärdesgården under afvaktan på den kommande: »Hvad
tusan djeflar, är det herr Bosander, eller ser jag i villan?»
-- »Jo ty värr!» hördes en jemrande röst från åkdonet. --
»Hvad fan är herrn galen eller rasar herrn! Hvar är Julius?»
-- Licentiaten steg härvid ur kärran, föll midt på landsvägen 
på sina knän, framtog sin hvita näsduk, hopknäppte
händerna och suckade: »O, jag den allra olycksaligaste varelse 
på jorden, den beklagansvärdaste bland dödlige, lefvande korsfäst 
och likväl högst oskyldig!» -- »Hvad djefvulen är det här? Är 
herrn förryckt eller vill herrn göra mig galen?» -- »O, allt är 
på tok!» -- »Det ser jag nog djefvulen! Har ångfartyget gått 
sönder eller ligger det i sjöbottnen?» -- »O, det är mycket värre!» 
-- »Värre? Himmel och afgrund, har det då sprungit i luften?» -- »Åh,
det är ändå sämre!» -- »Herre, är ni förbannad! (ser sig
omkring). Hvar är min Julius?» -- »Ack han har gått förut.» -- 
»Hvarthän? Till herrgården? -- »Till himla!» --
»O, min gud, hvad säger ni, karl, djefvul! Är ni galen,
svara mig på stället, annars slår jag i hjel er! Min Julius!
är ni alldeles fördömd, är han uppbränd, död? Är han
dränkt?» -- »Nej, inte dränkt, men drunknad. Ack, jag
olyckliga fisk, jag syndens menniska, och dock, herr grefve,
rår jag ej derför. Han har sjelf gått i sjön. O, jag är
alldeles för olycklig. Jag har hvarken ätit, druckit eller
gjort något annat på åtta dar. O! o! o! jag är alldeles
söndersargad; ja, jag är sjelfva antikrist!»

Man föreställe sig grefvens både harm, sorg och förskräckelse 
vid denna nyhet. I en annan sinnesstämning
hade han troligen slagit båda benen af licentiaten; nu 
nedtryckte honom smärtan så djupt, att harmen förqväfdes.
Under promenaden hem berättade Bosander i korthet händelsens 
förlopp och att unge grefven troligen i våda om
natten omkommit i vattnet. Kinkigare blef det att framföra 
underrättelsen till modern, som af naturen var mycket
lättrörd. Dottern var lyckligtvis ej hemma, emedan hon
på några veckor vistades hos en af slägtingarne på ett 
jernbruk. Men saken tålde ej uppskof och kunde ej döljas.
Lisette hade redan från gården, der hon var sysselsatt att
upphänga kläder, varseblifvit sin älskade Bosander och 
genast inberättat det för grefvinnan, som utkom, såg det
svarta floret, hörde några halfbrutna ord om Julius och den
farliga sjön, föll baklänges öfver en tvättbalja ooh inbars
afdånad i sängkammaren. Grefven och Bosander ingingo
i salen. Den förre utbrast i en bitter gråt, hvari den 
senare instämde med ett högt tjutande. -- »Ack! min ende
son, mitt allt», utropade grefven, »min Julius, du är då
borta; jag får aldrig se dig mer, all glädje är nu från mig
bortryckt! Herr Bosander, ni är ett sakramenska nöt, och,
om jag gjorde rätt, skulle jag smörja er. Ack, min vackra,
min goda, min snälla Julius! Det var ändå stor skada på
dig. Herr Bosander, ni är en sakramenska hundsfott, och,
gjorde jag rätt, så skulle jag hänga er. Ack, min älskade
Julius. O! jag kan bli alldeles förtviflad, när jag tänker
härpå! I sjöbottnen är din graf, i det kalla, förskräckliga
vattnet. Och det kallar jag eftersyn af en informator. Nej,
jag kan icke styra mig längre, jag måste klappa upp er,
herr Bosander!» -- Bosander begynte skrika, grefven kastade 
käppen i vrån och ingick till sin fru. Nu utkom 
Lisette, och hvad var naturligare, än att Bosander i hennes
sköte utgöt allt sitt hjertas qval. Hon sökte trösta honom med
den försäkran, att herrskapet nog lugnade sig. Hon hade för
grefvinnan sökt framställa händelsen på sin fördelaktigaste sida.
»Visserligen är hon mycket ond på dig och säger, att du aldrig
skall komma för hennes ögon; men vreden, liksom sorgen,
har sin öfvergång. Man måste afvakta tiden och gifva sig
till freds; emellertid hoppas jag, du står fast vid din lofven
om vår äkta förening.» -- »O, du englarena,» utbrast Bosander, 
»hur mycken tack är jag dig icke skyldig; nu först
inser jag till fyllest den oskrymtade kärlek, du bär till mig.
Hvilken välsignad balsam gjuter du ej på mitt hjerta! Hvad
mitt löfte vidkommer, så kan du vara försäkrad, att jag står
fast dervid. Men, lilla du, har du något till mat åt mig?»
-- »Gack upp på din kammare,» hviskade Lisette, i det hon
hörde någon komma, flög till fönstret och gjorde sig ärende
med att uppdraga rullgardinerna. Bosander smög sig ut,
var inom en minut uppe i sitt forna rum, hvilket nu under
hans frånvaro blifvit förbytt till ett torkningsställe för 
spenat och andra grönsaker.

Men solens skepp har redan kastat ankar i skogstopparne, 
grefven går af och an på golfvet och ömsom svär
och ömsom gråter. Grefvinnan dricker fläderté och ligger
mellan lakan. Kammarjungfrun med knifven i mun letar
i skafferiet efter en metvurst, som skall halshuggas. 
Licentiaten Bosander står vid sitt fönster och stirrar utåt nejden,
suckar och rifver sig i hufvudet, fattar sin tobakspipa och
stoppar och utblåser henne minst femton gånger, slår sönder 
knogarne mot stålet och får ändå icke eld, öppnar
Horatius, ser den, men slår strax igen boken, går å nyo
ett par slag kring kammaren, stannar och ser med orörliga
ögon framför sig. Nu skummar det. Klockan är elfva.
Han gäspar och börjar afkläda sig. Men äfven häri är
vedermöda och bedröfvelse. Han kastar sig i skjortärmarne
på bädden och försöker sofva. Tusen omvexlande bilder
hålla hans själ i en qvalfull oro. Än vaggas han af och
an på ett ångfartyg, än skakas han på en kärra mellan grus
och klapperstenar. Han vänder sig åt alla sidor och bemödar 
sig att genom blundande komma i sömn. Då öppnas
dörren, det är liksom någon stege in; han ser upp, och, o
fasa! ett spöke står lifs lefvande på golfvet och vänder sig
omkring åt alla sidor. Det är hans forne discipel, hans
Julius, hvilken i runda åtta dagar legat i sjöbottnen och
nu visar sig för hans blick. Han vill skrika, men ångsten
betager honom rösten; han vill resa på sig, och kan ej.
Han fryser, han svettas. Spöket närmar sig honom allt
mer och mer. Nu står det vid sängbrädet, nu stryker det
honom sakta öfver armen; han ger till ett skrik, flyger 
genom dörren, tumlar alla trapporna utföre. »Herr Licentiat,»
ropar det ofvanifrån. Nu samlar han sina sista krafter, 
uppreser sig å nyo, störtar ut på gården, genom grinden ned
i trädgården, öfver krusbärsbuskar och sparrissängar, der
han matt och nästan andelös nedsjunker på en gräsbänk.
Grefven, hvilken varit i samma tillstånd af sömnlöshet som
Bosander, hörde bullret och ropet, utsteg i förstun, och
se, det första, som flyger honom i famn, är hans son. Han
kunde knappt tro sina egna ögon förr, än han af gossens
varma kyssar kände, att han verkligen hade en lefvande
varelse framför sig. -- »Du ligger då ej i sjöbottnen?» -- 
»Der har jag aldrig varit.» -- »Den sakramenska Licentiaten
som så kunnat fullproppa mig med osanning; men jag skall,
min sann, klappa honom för besväret! Men hvar har du
då varit?» -- »På halfva vägen till Upsala och så hit till
baka, och så har jag suttit under rådstugan och varit fast
för polisen.» -- »Åh, nu ären I alldeles rosenbefängda, har
äfven du blifvit galen? Är detta frukterna af eder resa till
Upsala, så ger jag djefvulen i hela universitetet och 
samtlige professorerna, rektor manificus ej ens undantagen, 
om han icke heter Ödmann, gubben i sängen; ty han är den
ende förnuftiga ibland dem.»

Julius började nu förtälja hela händelsen. Emellertid
försiggick en allmän uppståndelse i huset. Grefvinnan stjelpte
flädertéet ut genom fönstret, kammarjungfrun framropade
den arme Adam, som förstuckit sig bakom träden, kaffet
påsattes tidigare än vanligt, solen stack fram mellan päronträden, 
sefirerna begynte flägta, gåsungarne att plaska i den
på gården nedgräfda hon, katten smög sig uppför bodtaket
på jagt efter tättingar, och hela nejden stod i en enda låga
af lif och rörelse.

Huru hade Julius kommit hem, frågar läsaren. Från
sin flykt ur stadavaktens hinder hade han tagit kosan
åt Riddarholmen och der på en bakgård förstuckit sig 
under ett kar. Mot morgonen hade han begifvit sig ner till
ett af ångfartygen, som skulle anlöpa Vesterås, hann utan
vidare missöden fram, hjelpte sig från kaptenen med att
betala biljetten dubbelt och tog så i halft galopp vägen till
hemmet.

Sorgen hade nu på allas anleten, med undantag af
grefvens, förvandlat sig i glädje. -- »Mitt namn är skändadt, 
min ära kränkt,» utropade han. Jag måste kräfva
upprättelse. Är detta öfverensstämmande med lag och rättvisa? 
Lefva vi ej i ett konstitutionelt land? Stå ej fria medborgare 
under lagens skyddade arm? Jag måste till Stockholm. Jag går 
upp till justitie-ombudsmannen; han skall
upptaga målet, intet skall blifva doldt, allt skall, vid Gud,
framdragas i ljuset.» 

För tredje gången inom ett par veckor måste således Julius 
färdas mellan Vesterås och Stockholm. Hans fader hade aldrig 
gjort denna resa sjövägen, och det var verkligen med en viss 
hemsk känsla, som han satte foten på ett ångfartyg. Innan 
afresan lät han inpacka för sin räkning följande: 1:o Alla 
årgångarne af Argus; 2:o Sveriges grundlag och 3:o Den svenska 
lagboken samt åtskilligt annat, som dermed kunde stå i sammanhang;
»ty,» sade han, man måste förskansa sig med alla möjliga balkar 
och hjelpredor, när frågan är att skaffa rättvisan gehör, 
hvilken i vårt land, ty värr, sättes å sido för konsiderationer, upprätthållandet af lumpna auktoriteters anseende med mera dylikt. 
Men jag skall, ta mig tusan, lära dem, hvad det vill säga att
handla godtyckligt.» Och när vagnen framkörde: »se så,
Julius, sätt dig upp! Herr Bosander, flinkt med er på 
kuskbocken, nu fara vi i Guds namn. Adjö, min grefvinna!
se väl efter hus och hem. Jag hoppas snart vara till baka.
Herr inspektor, haf öga på rågen der på höjderna; kärrängen 
får ej slås förr, än jag återkommer! Med drängen
hemskickar jag rödfärgen och dyfvelsträcken; hagen skall
inhägnas innan veckans slut. Är min tobakspipa med? Ja
så, Julius har henne. Herr inspektor, de sakramenska svinen, 
gå de icke der igen i kornåkern. Gärdesgården skall
lagas ned vid ena hörnet och ett ok påsättas fargalten, att
han ej flöjer. Farväl med er! Holla! hvem låter upp grinden 
ner vid gärdet? Se så, i Guds namn, så äro vi då på
vägen.» -- Efter en knapp timme var man i Vesterås. Sakerna 
nedburos på fartyget, och under det skönaste väder
begaf man sig ut på den lugna vattenspegeln, hvarvid grefven 
synnerligast fann sin förnöjelse i den raskt påskjutande
farten, äfvensom i den förträffliga beqvämligheten att kunna
gå, stå, sitta och handtera sig, som man behagade.

I början utgjorde som vanligt åskådandet af stränderna,
den försvinnande staden och naturskönheterna den hufvudsakliga 
sysselsättningen; samtalen voro korta och stympade.
Den ene lekte fremmande med den andre. Då det ena partiet 
begaf sig ner att frukostera, sysselsatte sig ett annat
med att kika på herrgårdarne, ett tredje att slå eld på sina
tobakspipor och språka med damerna.

»Akta dig för sjön, Julius», ropade grefven, »och stå
ej så der och se ned i vattnet.» -- »Åh, det är inte farligt,
pappa!» -- »Farligt! ja, inte vill jag se dig för andra gången
der.» -- »Förlåt mig», sade en liten spenslig och blek figur,
hvilken åhört samtalet, »har den unga herrn lupit i någon
fara att drunkna?» -- »Åh, inte just att drunkna, men att
blifva hängd.» -- »Min herre raljerar. Hängd det förutsätter»... 
-- »Platt ingenting, min herre; ty historien är den,
att man hänger de små och låter de stora löpa. Utan omsvep 
sagdt, här finnes ej mer någon rättvisa i landet. Ju
flera tvillingar och trillingar och qvadrillingar af förordningar, 
ju större oreda. Vi måtte väl en gång få riksdag,
hoppas jag! Det blir åtminstone ett vomitiv i sjukdomen,
hur han än må kasta sig.» -- »Förlåt mig,» utbrast den
fremmande, »min herre tyckes i dessa frågor döma allt för
hastigt. Jag har den äran eller rättare det ansvarsfulla
kallet att sjelf vara domare och tror mig sålunda temligen
väl känna både lag och författningar.» -- »Hvem gör ej
det,» genmälte grefven; »men när dömer man efter dem?» 
-- »Jag är dock ledamot i högsta domstolen.» -- »Så mycket
sämre.» -- »Hvad menar ni dermed?» -- »Dess rymligare
spelrum eger man att bedrifva veld och mannamån.
Det går långt bättre till i sjelfva Turkiet.» -- »Jag hör, att
liberalismen spökar äfven i herrns hjerna.» -- »Hvad det
kallas, som spökar här, qvittar mig lika; men upprättelse
skall jag veta förskaffa mig, om det äfven funnes femtio
instanser, hvartill man hade att vädja!»

Samtalet afbröts af en med fulla segel annalkande Arbogaskuta, 
till hvilken man förgäfves ropat att styra babord. 
Ångfartyget stötte med sin bog i hennes sida, maskineriet 
måste stannas, ordvexlingar uppstodo; efter en
stund kom man dock loss. Nu var man på Björkfjärden.
Solen stod i sin middagshöjd. Vågor, ej högre än trösklar,
plaskade kring om farkosten. Den ena landskapstaflan efter
den andra framskymtade och försvann i sitt fjerran. En
Apollofjäril hade förirrat sig på fjärden, styrde mot ångfartyget 
och satte sig att hvila på det uppspända seglet.
Man begaf sig ned i matsalongen att spisa. Klagovisor uppstämdes. 
Svagdrickat var slut. Konjak med vatten fick
ersätta bristen. Man språkade och glammade. Tiden förflöt,
solen sjönk allt djupare ned åt vester, vinden blef stillare,
seglet nedtogs, Strengnäs var passeradt, ved intagen, Drottningholm 
skymtade förbi, Riddarholmsfjärden plöjdes, skott
och tullbetjening; och när solen kastade sin sista stråle på
Riddarholmskyrkans urtafla, hann man till den efterlängtade
hamnen.
Af hvad nu läsaren erfarit, täcktes han finna, att jag
har hela mitt romansällskap på benen. Alla äro ute och
röra på sig. Undertecknad sitter på en kärra och låter inpudra 
sig af dam åtta månader efter lemnandet af sin kondition. 
Min Julius med sin far hafva pröfvat de böljor blå
och ärna ytterligare fortsätta resan till lands. Då jag nästan
fruktar, att han snart kommer att ta lofven af mig och
tränga mig i skuggan, begagnar jag denna mellantid för att
än en gång väcka läsarens deltagande, i det jag kastar en
blick på mina egna barndomsdagar och derur tecknar följande 
spridda minnen.


UNGDOMSFANTASIER


ELLER


NAHUM FR. BERGSTRÖMS


KRÖNIKA

AF OCH ÖFVER HONOM SJELF.



<b>II.</b>

SJUNDE KAPITLET.

<b>En återblick på min barndom.</b>

<tab><i>Jag mins den ljufva tiden.</i>

                          FRU LENNGREN.


Det var en klar Septemberdag. Solen hade, liksom fälten,
antagit en blekgul färg. En och annan blomma stod sedan
sommarens högtid ännu qvar; men stum och tyst var löfskogen. 
Sluten inom sig sjelf satt Nahum på det så kallade
djeknelasset och stirrade utåt vägen. Denna dag var den
första sorgliga, som han öfverlefvat. Han hade tagit farväl
från sitt hem och sin mor. Ännu efter en mils resa såg
han henne i sin föreställning gråtande stå på farstutröskeln,
följa med den, långsamt liksom i ett liktög framskridande
vagnen ända öfver gärdet till den röda grinden, der hon
räckte honom sin famn och gaf honom den sista kyssen.
Han hörde ännu i sina öron de ömma förmaningarna att
ej glömma skrifva, se väl efter sina saker, stiga af och gå
utför alla branta backar, knäppa väl igen rocken om sig,
m. m. Han upptog sin näsduk och gret å nyo bitterligt.
Det var den första gången, han gjort en så beskaffad resa.
Hans längsta färd hade hittills sträckt sig till sockenkyrkan,
grannarne och den närbelägna staden.
	
Nu skulle han i sitt 10:de år på egen hand afresa till
skolan för att der, hvad man kallar, studera. Schenbergs
svinnmage och Sjögrens grammatika, båda en skänk af 
kyrkoherden, lågo, jemte katekesen, Fants postilla och diverse
andra böcker, väl inpackade och med hvitt pappersomslag
försedda, helt lugna i kofferten, icke anande de tårar, hvilka
likt ett stilla majregn nedduggade på locket. Bonddrängen,
som körde, klädd i korta skinnbyxor, blå tröja, röd vest
och filtmössa, satt tyst bredvid och smackade med läpparne
åt de i smått traf framlunkande hästarne. Den ena bekanta
skogstrakten efter den andra, den ena rödmålade torparestugan 
efter den andra försvunno, och allt stridare runno
tårarne från Nahums redan under natten vätta ögon.

Emellertid ha en vacker dag, en mild väderlek och
nya föremål en oändlig läkekraft för hjertat. Efter några
timmars resa blef Nahum lättare till sinnes. Bonddrängen
började också bli litet friare. Han gjorde redan på förhand 
en beskrifning på den märkvärdiga staden, dit färden
skulle ske, och berättade, huru han der under en höstmarknad 
i skymningen bortbytt en blind och 15-årig häst
mot en äkta Bucephalus, som kunde springa öfver gärdesgårdar 
och hus. Han bad den unga herrn ej vara ledsen;
han skulle få mycket roligt och många kamrater. Mot middagen 
upphann man de så kallade L. ... backarne. Nahum,
erinrande sig morgonförmaningen, ville stiga af, då drängen
försäkrade, att ingen fara vore å färde. Han hade tusen
gånger passerat långt svårare, brantare och krokigare vägar.
Icke desto mindre steg Nahum af, och härtill bidrog 
troligtvis ett annat skäl. Han ville nogare betrakta stället och i
synnerhet sjelfva herrgården. Ett sådant palats hade han
ännu aldrig sett annat än i målningar. Till höger om sig
hade han utsigten åt en täck och behaglig insjö med löfskog, 
till venster upp på backen flera sköna stenhusbyggnader. 
Betagen af den härliga utsigten, frågade han halft
bedjande sin skjutskarl, om man ej här kunde hålla för att
beta. Peter, så kallades drängen, gick villigt in på förslaget, 
så mycket hellre, som nedanföre låg en krog. Man
höll och steg ur, afselade hästarne och tog foder ur hösäckarne. 
Peter föreslog den unga herrn att ta sig någon
förfriskning, och matskrinet öppnades.

Vinden hade emellertid börjat småflägta i de gulnade
löfven, och vid hvarje pust föll ett och annat blad hvirflande 
till marken. Asparna hade i toppen antagit en röd
färg. Ini viken låg sjön som en krusad våffla. Längre ut

plaskade böljorna med sina händer mot klipporna, liksom
för att klappa byk. Efter måltiden trakterade Peter med
ett stop öl från krogen och tillade: »detta skall sätta mod
i herrn!» Nahum drack, och det smakade inte illa. Sedan
Brunte och Grålle fått hvar sin halfkaka och litet af ölet,
samt deras svansar blifvit uppknutna, satte man sig under
en pisksmäll åter på.

Man passerade förbi åtskilliga herrgårdar, stora gärden
och ängar, betraktade med förnöjelse den nyss uppkomna
rågbrodden, på hvilken de ännu våta dvergsnäten glimmade,
mötte åtskilliga oxdrifter, hvarvid Peter höll och slog eld
på sin pipa och frågade efter egaren och hvarthän de skulle.
Man hann till K--a gästgifvaregård, pustade en stund, och
under tiden tog Peter åter ett stop öl för sig och hästarne,
stälde sin klocka efter gästgifvarens och visade Nahum
tingsstugan, spöpålen och fattigbössan. Under väntningen
anlände åtskilliga foror och äfven en vagn, i hvilken tvenne
gossar sutto. De närmade sig till Nahum och frågade, om
han ej skulle resa till skolan, hvilket han genast bejakade,
hvarpå de tillkännagåfvo, att de då alla hade samma väg.
Ur en påse framtogo de äpplen, hvarmed de trakterade.
Äfven Peter fick ett. Efter något samspråk kom man öfverens, 
att Nahum skulle sätta sig upp i deras vagn och drängen få 
åka ensam bakefter. Samtalet blef lifligt, man kallade snart 
hvar annan du och inkom derefter på lärda ämnen. Man examinerade 
Nahum uti grammatikan och fann honom hafva gjort skäliga framsteg. 
Man föresatte honom svårare frågor, förmodligen för att äfven 
visa egna stora kunskaper, och här måste Nahum bita i gräset.
	
Ett stycke bortom B-- började stadens domkyrkotorn
höja sig öfver träden och den milslånga, framföre liggande
slätten. Vid denna anblick liksom klack det i Nahum.
Tornet förekom honom som en reslig skolmästare, hvilken
skred honom till mötes, med karbasen i hand. I häpenheten 
genomgick han för sig sjelf alla fyra konjugationerna,
samt <sp>volo</sp>, <sp>nolo</sp> och <sp>mab</sp>. På det sista af dessa verb hade han helt och hållet förgätit <sp>præsens indicativus,</sp>
och en kall ilning genomlöpte nu hans kropp. Redan hördes 
sorlet af ett vattenfall, från en höjd syntes staden med
sin långa raka gata, sin bro, sina trenne torn, sitt slott och
sin strömqvarn. Solen sjönk ned, och dess sista strålar förgylde domkyrkotornets klot, som likt en eftersol tycktes
glindrande sväfva i molnen, sedan den verkliga ej mera var
synlig. Tullen passerades utan olägenhet. Nahum tog farväl 
af sina nya vänner och anlände till sitt så kallade djekneqvarter, 
der genast syn och hörsel förbryllades af en mängd
stojande skolgossar, som i skjortärmarna slogo boll. Han
tyckte, att allas ögon, till och med husets, voro riktade på
honom, och han smög sig vid afhoppandet tätt intill vagnen för 
att åtminstone mot den hafva ett ryggvärn.

Peter, som varit mera med i verlden, var dristigare.
Han röjde sig väg midt igenom skaran och sökte upp värdinnan med tillkännagifvande, att han nu vore här med den
unge studiosen, och bad att få lassa af. En tjock, enögd
och rödbrusig gumma i uppsatt mössa och lintygsärmar
utkom, ref sig bakom örat och linkade mot Nahum, som
framgick och kysste hand. Gumman klappade honom på
kindbenet och bad honom stiga in. -- »Jag håller just nu
på,» sade hon, när de voro inkomna, »att grädda pannkakor,»
och upplyfte dervid en af dem på spaden och räckte
henne åt Nahum. Han bockade sig och fattade den i hand;
men, som hon var temligen het, släppte han henne pladask
i golfvet. Gumman upptog och lade henne på en stentallrik, 
af blåste sanden, strödde 1/32 uns socker ofvanpå och
tillade: »se så, min lilla vän, der har han socker på; ät nu!»

Emellertid inburos sakerna och den så kallade djeknekosten, 
bestående af potatis, ärter, kött, malt, gryn, m. m.,
hvilket allt gumman tog i förvar. Osten, smörbyttan, skinkan, 
mjölet och lingonsyltet, enligt den instruktion, Nahum
på förhand undfått af sina nya kamrater, behöll han för
sig. Han var nu inträdd en helt ny verld. Den enda
bekanta, han egde qvar, var Peter; men med morgondagen
skulle äfven han begifva sig bort, och detta fylde Nahums
bröst med en bitter ängslan. Han stälde sig stirrande vid
fönstret och såg utåt kyrkogården, der de gulnade löfven i
stora flockar hvirflade omkring för vinden, under det några
domherrar sökte sig föda i rönnträden. Snart uppväcktes
han dock ur sin betraktelse af tre obekanta, som inträdde
och sades vara hans kammarkamrater. För den längste af
dem visade de andre en synnerlig respekt, emedan, som
Nahum sedermera erfor, han var gymnasist. De satte sig
alla till sitt arbete. Peter, som varit ute i staden för att
handla åtskilligt smått, kom till baka, tog äfven plats i 
rummet på en kista för att öfverräkna penningarne och nogare
granska det köpta. han påminde Nahum om brefvets skrifvande 
till modern; »ty» tillade han, »i morgon kl. 5 reser
jag min väg.» Nahum satte sig genast ned att skrifva det
första bref, han i sin lefnad sammanfattat, men kunde med
möda vid hvarje ny rad tillbakahålla sin smärta. Snart var
den lilla epistelen färdig, alla begåfvo sig till hvila, Peter
utsträckte sin långa lekamen i ett hörn af rummet med
hösäcken under hufvudet, och Nahum med sin sängkamrat
insomnade efter ett kort samtal.

Om morgonen, när han vaknade, fann han rummet
tomt; kamraterna hade redan begifvit sig i skolan och Peter
på hemvägen. Hvilan och en half dags vana hade betydligen 
lättat hans hjerta. Man måste dock finna sig i sitt
öde, tänkte han, och började vid dagsljuset närmare betrakta
sin omgifning. Rummet var litet. Två sängar, en sönderslagen 
spegel, så stor som en vanlig ostskifva, en mängd
koffertar och en lutande kakelugn utgjorde, med undantag
af ett långt fällbord och några stolar, hela prydnaden. På
väggen midt öfver gymnasistens säng hängde en fiol och
en urdyna. Smörbyttor voro stälda under sängen. På bordet
primade i solskenet en stor trästånka. Tvenne bokhyllor
nedtyngdes af lexika, grekiska och latinska auktorer, m. m.
En afbruten eldgaffel postade vid eldstaden, och mot fönstret 
lutade sig ett vanligt bord, som trängdes mellan tvenne
trästolar. Nahum ordnade nu sina saker, utlyfte de mindre
behöfliga jemte matvarorna i kontoret, upphängde sina
kläder, uppsatte efter storleken böckerna på bokhyllan och
afblåste dammet. Med förvåning upptäckte han, att hans
högst dyrbara lingonsylt hade undergått en märkelig 
rubbning, och, när han aftog papperet, fann han moset 
temmeligen medtaget. Af naturen icke synnerligen 
misstänksam, hemtade han likväl häraf den varningen att för 
framtiden skrinläsa sina ätbara klenoder. Nu inträdde hans
enögda värdinna, klappade honom på kinden och förkunnade, 
att hon mätt och uppvägt allt sammans af djeknekosten och 
befunnit den rigtig; i synnerhet prisade hon
maltet såsom godt och hållande sitt rundeliga mål. Också
ville hon deraf brygga det härligaste spisöl i verlden, ett
sådant, som sjelfva biskopen skulle anse för högst förträffligt. 
Hon förmande Nahum att vara hushållsam och ej
låta kamraterna narra sig, emedan de, som hon sade, voro
stora dansmästare, ehuru ganska beskedliga gossar. En spik
borde han slå npp på väggen för sin hatt och dito en vid
sängen för skoborsten, inrätta sig en bok för mjölkräkningen, 
och, om han så ville, skulle hon taga hans rökta fläskskinka 
i förvar. Efter detta tal upptog hon snusdosan och
lade an på näsan med en morgonpris. Nahum tackade för
underrättelserna och frågade, hvar skolans rektor bodde.
Gumman gick till fönstret, visade honom huset och sade:
»kl. 8 skall du gå dit, min gosse, och anmäla dig till examen; 
ty då har han slutat i skolan och håller på att frukostera.»

Nahum styrde nu ut sig på bästa sätt. Fotplaggen
voro nya, kortbyxorna ej länge sedan vända, strumporna af
hvitt lingarn, vesten af grönt och syrtuten af blått vadmal.
Halsduk och nattkappa voro för honom okända persedlar.
Skjortkragen föll utbredd öfver syrtuten. Messingsspännena
i underkläderna hade för några dagar sedan blifvit skurade
mcd ättika och krita. Med den gråa hatten på hufvudet
och en blårutig näsduk i fickan tågade han af, efter att
dock förut hafva bläddrat i Sjögrens grammatika och kolloqvien 
för att påminna sig ett och annat. Hjertat klappade
oroligt i bröstet. Ankommen till rektorns port, snöt han
sig och gick långsamt uppför trapporna. Darrande frågade
han en piga, som mötte honom med en sopkvast, hvar
rektorn bodde; hon pekade på en dörr och sprang ned.
Nahum stod nu der med beklämdt mod. Han såg på sina
skor och rörde efter mycket betänkande på nyckeln. Dörren
sprang upp. Han inträdde; men ingen menniska var synlig.
Stum och rådvill, huru vida han skulle våga sig från
dörren, tordes han knappt andas. Att han gått rätt, det
såg han, ty han blef varse flera bokhyllor och kände 
tobaksrök. Huru länge han der kommit att stå, veta vi icke, 
om ej den nyss nämda pigan åter inkommit och öppnat en
dörr midt emot. En något bleklagd, men vördig man med
kalott och gråa hår trädde ut och frågade: »Hvad vill du,
min gosse?» -- Nahum, skälfvande och försagd, fram stammade 
efter en bugning: »jag skulle anmäla mig till examen.»
-- Rektorn såg honom skarpt i ansigtet, frågade efter hans
hem, hans föräldrar, om kyrkoherden i socknen, hvad han
läst, m. m., på hvilket allt Nahum, icke utan en fortfarande
rädsla, afgaf nödiga svar. Nu framtogs kolloqvien, Novum
testamentum, och efter några styckens explicering och 
resolution samt några frågor i katekesen och bibliska historien
förklarade examinatorn, att Nahum läst rätt beskedligt, men
vore nog ung och kanske äfven allt för litet underbyggd
för att komma i någon högre klass än den andra. Nahum
ihågkom nu först, att han från prosten i socknen hade ett
rekommendationsbref; och efter något letande i fickorna
aflemnade han det. Rektorns ansigte ljusnade. Brefvet
var från en gammal ungdomsvän, och gossen omtalades der
såsom mycket sedig och flitig. Prosten hade sjelf undervisat
honom i latin och grekiska. -- »Ja så», sade rektorn och
uppsteg, »du vill då ändteligen komma in i tredje klassen,
ser jag af brefvet», och körde dervid handen ned i Nahums
barm; »men du får ej gå så der barhalsad, du kan ådraga
dig en förkylning». Härpå gjorde han åskilliga spörsmål
om prostens skörd, om han hade svår väg till kyrkan och
om han ofta predikade. Rektorn upptog klockan och sade:
»på slaget 2 i eftermiddag kommer du till mig, jag skall
då ledsaga dig till din nya magister och dina blifvande

kamrater.» -- Nahum bockade sig och gick, ett halfpund
lättare till sinnes än förut. Gatan förekom honom 
rymligare, himmelen klarare och träden på kyrkogården blott
milda väsenden, hvilka strödde sina gula löf; liksom till en
högtid, framför hans fötter. När han hemkom, helsade honom
hans tvenne kamrater (gymnasisten var ej i rummet) med
utrop: »tag nu fram din matsäck, ty vi äro förbannadt
hungriga!» Nahum pekade bortåt vrån och teg. En af
dem uppryckte knytet och utbredde varorna på bordet. I
det samma inkom gymnasisten, knytet lyftes bort, och
händelsen frälste den gången det lilla förrådet från en 
fullkomlig förstöring.

Nu underrättade han sig om, hvilka böcker han behöfde, 
gick ut att köpa en Cornelius, en glosbok, Djurbergs
geografi, m. fl.; hopband en exercitiebok, en skrifbok; 
köpte sig en ny griffel och penna; tillhandlade sig utaf 
en af kamraterna i gården en bokrem och aftågade kl. 2 
till skolan, infördes och förestäldes magistern, som 
förmanade honom till lydnad och flit samt anvisade honom 
hans plats nederst på en bänk. Rummet bestod af tjocka 
gråstensväggar och hade ett dystert utseende, emedan husen 
vid den förbi fönstren framstrykande gatan bortskymde en 
god del af dagsljuset. Rundt omkring de tre sidoväggarne 
satt den så kallade öfre klassen, mellerst i rummet på 
lösa bänkar den nedre, och midt framför mot den fjerde 
väggen hvilade sig en låg kateder, hvars utnötta färger 
man ej mera kunde igenkänna eller åtskilja. Bredvid 
fönstret befann sig en lång karbas, och vid dörren var 
en vedhög uppstaplad. Magistern hade en grönaktig syrtut 
på sig, nära sympatiserande med den ofvan beskrifne katedern, 
papiljotter i håret och på hufvudet en hatt med breda bård. 
Rösten var rytande och skarp, minen bister, hvilken bisterhet 
ännu mer förökades af det orakade skägget. Vid minsta hviskning
reste han uppå sig, slog boken i katedern och röt till förfärligt.

Explikationen i Cornelius skulle nu taga sin början.
Magistern föreläste det kapitlet ur Miltiades, der tiotusen
greker kämpa mot hundratusen perser. När magistern kom
till det stället: <sp>adeoque perterruerunt, ut Persæ non
castra, sed naves peterent</sp>, hoppade Nahum, förglömmande 
helt och hållet stället och omgifningen, der han var,
upp från sin plats alldeles utom sig och ropade: <i>»ack, det
var bra, att de fingo stryk!»</i> -- Alla häpnade, magistern
tvärstannade, fick tag i karbasen, sprang ned och skrek till:
»och det gör dig godt, att du också får det!» hvarpå han
upplyfte karbasen; men, seende gossens lugna blick, sänkte
han bter sin arm och nöjde sig med att gifva honom blott
en hårlugg.

Efter lektionens slut samlade sig hans kamrater omkring 
honom; en del öfverhopade honom med frågor öfver
hans besynnerliga utrop och skrattade; andra funno hans
förhållande rätt hjeltemodigt. Nahum, som nu äfven började 
öfvertänka sitt uppförande, fann snart, att det härstädes
tillgick på helt annat sätt än hemma hos presten, och 
beslöt att för framtiden taga sig bättre till vara. Emellertid
hade han väckt sina kamraters uppmärksamhet, och följden
blef, att man på kyrkogården, der stora högar af torra 
nedfallna löf befunnos, beslöt leka greker och perser. Löfven
skulle föreställa kulor. Men snart uppstod en tvist. Alla
ville vara greker, och ingen en perser. Man skrek öfver
hvar andra, skuffades och grälade. Nahum gjorde dock
utslag i saken. Han tillgännagaf med en bestämd ton, att,
då alla syntes vara obenägne, ville han, om någon följde
honom, oaktadt att han nyss varit af dem utsedd att föreställa 
Miltiades, icke desto mindre afstå denna ära och blifva
anförare för perserna, på det att förslaget ej skulle gå öfver
ända. Detta förändrade helt och hållet sinnena. De flesta
önskade nu att vara perser, och de få återstående, som
troget ville kämpa som greker, började blifva tvehågsna
och modfälda. Nahum föreslog då, att man skulle dela sig
i två hopar och sedermera draga lott. Men, när lotten utföll, 
voro perserna missnöjda, påstående, att en grek skulle
ställas mot tio. »Välan då,» ropade Nahum, »jag blifver
då den ene mot tio och bjuder eder alla spetsen». Derpå
jagade han med en mängd löf i famnen efter några kamrater, 
samt upphann och kastade dem öfver ända. Men
denna seger varade icke länge. I ryggen och på flanken
angreps han af de efterföljande. Striden upphörde dock
snart; men från denna stund fick Nahum af sina kamrater
binamnet Miltiades.

Om morgonen vaknade han så sent, att ingen tid fans
för honom öfrig till lexornas öfverläsning. Ankommen till
skolan, uppskrämdes han ännu mera genom den underrättelsen, 
att på magisterns befallning färska karbaser blifvit
gjorda och att det var en vanlig plägsed att samma dag
profva dem. Spådomen slog ej fel. Knappt var magistern
uppstigen i katedern, förr än han, erinrande sig gårdagshändelsen, 
befalde Nahum uppläsa sin lexa. Han började väl
flera gånger, och en bakom honom sittande kamrat sökte
genom hviskning hjelpa honom med resten. Men, antingen af 
ärlighet att ej vilja begagna en annans biträde
eller slagen af sitt onda medvetande, teg han slutligen helt
och hållet. Två handplaggor dansade genast mellan tårarne
på hans hand. Men tragedien var ännu icke utspelad. Bibliska 
historien framtogs, och läraren tilisporde en af gossarne,
hvad han förstod med Gamla testamentet. Då intet svar
följde, upprepade magistern med rytande stämma å nyo
sin fråga. Ändock intet svar. -- »Är det fogel eller fisk?»
-- Gossen, alldeles utom sig af förskräckelse, svarade:
»det är fisk, herr magister!» -- »Är det fisk», skrek 
magistern å nyo till, så att murarne skakades. -- »Nej, det är
fogel, det är fogel!» -- Då föll Nahum i ett gapskratt.
Hela stormen vände sig mot honom; men det oskyldigt
uppblickande ögat, som ej viste med sig något ondt, hejdade 
för andra gången den uppretade läraren, och läsningen
fortsattes utan något vidare obehag.

Det var söndag. Himmelen hade ännu en gång kastat
öfver sina skuldror den ljusblå sommarmanteln, hängt vid
sin sida solskölden och bortblåst de små strömolnen, som
i morgongryningen, likt lätta dunmassor, framflugit öfver
den samma. Från domkyrkotornet dånade sammanringningen
till gudstjensten. En skara af män och qvinnor skred
långsamt in genom dörrarna. Det vissnande gräset tycktes
darrande röra sig vid klockornas ljud; på grafstenarne
glänste ännu daggdropparne. De lutande korsen vredo sina
flaggor för en sakta sydostvind. Nahum skyndade äfven
in. Midt fram i koret var ungdomen församlad, afdelad
i klasser och stående på stengolfvet. Nahum intog sin plats
och såg uppåt dômen. En så majestätisk syn hade förut
aldrig nått hans blickar. Medan de andres ögon voro fästa
på några svalor, hvilka flögo rundt omkring, blefvo hans
likasom fastnaglade vid sjelfva templets högtidliga hvälfning,
dess många pelare, dess höjd och längd, den i tre delar 
afskiftade altartaflan, den vördiga, fornåldriga, med guld 
öfverdragna predikstolen, vapenrustningarna och de gamla 
grafvårdarne vid templets väggar. Under syndabekännelsen föll
han jemte de öfriga på knä, och tårarne började tillra; ty
ty nu först ihågkom han sitt åtta dagars långa skuldregister.
Han hade ej sedan sin afresa tänkt på sin Gud, ej med
någon enda bön invigt sitt dagsarbete eller sin hvila, och
djupa suckar trängde ur hans bröst. Han såg sin mor 
förebrående nalkas, och, innerligen sammanknäppande sina 
händer, bad han till höjden om tillgift.

En mild flägt öfverfor hans hjerta. Han uppsteg tröstad och 
lugn. Vid predikstolsversens början gick ungdomen
fram och satte sig å ömse sidor om gången midt för predikstolen. 
Nahum kom att få sin plats midt emot predikanten. En något fetlagd 
man med runda kindben och silfvergrått hår uppträdde och höjde 
sin starka, inponerande basstämma. Det var just Mikaelsmesso-dagen, 
hvars evangelium handlar om den störste i himmelriket. Han talade
om det olika sättet att bedöma storhet. »De väldige och
rike äro ofta stora på jorden, men icke alltid i himmelen.
Der står barnet, som eger ingen rang, intet guld, knappast
något namn, och är närmare fadershjertat, än de, som äro
fullvuxne och kalla sig store, fullvuxne icke i dygd, men i
last, stora icke på ödmjukhet, men på högmod. Barnet
vet ännu intet ondt, anar intet ondt, tänker intet ondt.
Huru väl, om de äldre kunde förglömma det gudlösa, de
lärt, för att lära sig det goda, de vant sig ifrån. Varen
derföre», tillade han, »rena och oskyldiga såsom barn.» --
Härvid öfvergick han till det himmelska att vara såsom ett
barn, förmanade de fallne att vända om och blicka till baka
på sin barndoms förlorade Eden, vända om från tviflet till
sin barndoms tro, från verldskärleken till den första 
oskuldsfulla. Han tecknade vådan, visade afgrunden, men också
räddningen ofvanifrån: den utsträckta fadershanden. Nu
öfvergick han till de unge, förmanade dem att förvara sina
hjertan. Han framstälde de tvenne förförarne, vår inre
svaghet, vårt vacklande mellan godt och ondt, och de yttre
frestelserna, andras förledande exempel. Hans blick blef
härvid eldigare, hans stämma högtidligare. »Äfven du skall
en dag vandra ut ur fädernehyddan, taga farväl af alla
dessa dina sköna barndomsfält, som bestrålades af en så
klar himmel och kring hvilka så härliga drömmar sväfvade.
Slut dem för sista gången i din famn. Tryck dem ömt
till sitt bröst. Andra föremål komma dig snart till mötes,
som kräfva hela din uppmärksamhet. Du fortskyndar med
tårbestänkta kinder fram på den föresatta vägen. De forna
föremålen försvinna i ett fjerran. Du befinner dig liksom
i en ny verld, en ny omgifning. Fädernerösterna är tystnade.
Då träda andra stämmor dig till mötes, af hvilka hvar och
en vill leda dig ut på sina vägar. Hvarhän vill du nu gå
för att hemta råd, finna styrka, vishet, försigtighet och mod?
Lita ej på de skatter, du förde med dig ur fädernehyddan;
de gifva intet stöd, intet råd, ingen tröst! Men bär du
inom dig rikedomar af ett barnsligt sinne, som afskyr det
onda, som älskar det sanna, det ädla, det sköna, det goda;
har du nu en varm förtröstan till Honom, som upptog i
sin famn och välsignade dessa små, hvilkas englar i himmelen 
alltid se deras faders ansigte, som är i himmelen;
då kan du vara lugn och tryggad, då skall du förstå att
urskilja rösterna liksom andarne inom dig. Och då skall du
lära dig att följa endast de rena och sanna». -- Sedan 
predikanten ännu ytterligare och med en rörande hjertlighet
utvecklat dessa ämnen, slutade han med att teckna 
ålderdomen: huru menniskan då återgår liksom till barndomen.
»O! att han, den gamle, äfven vid grafvens brädd egde
qvar sitt barndomssinne i helgelse och ära! Med hvilken
frid skulle icke då hans gråa hufvud träda in bland grafvens
skuggor, med hvilken himmelsk förnöjelse lägga sig neder
i det bättre lifvets vagga för att en gång, uppvaknad och
stärkt af den tusenåriga sömnen, uppblicka mot morgonrodnanden 
af ett evigt ungdomslif!»

Nahum fattades djupt i sitt innersta af denna predikan.
Den var visserligen extemporerad och ej med det sammanhang 
utförd, som till alla delar skulle hafva tillfredsstält en
mera bildad åhörare. Men den gjorde ett starkt intryck
genom sin okonstlade framställning och sitt hjertligt välmenande 
språk. Gudstjensten var slutad. Uppfyld med de
innerligaste rörelser gick Nahum ur kyrkan. Mycket förundrade 
honom, att han ej tyckte sig förspörja samma
känsla hos sina kamrater. Med en tyst förargelse såg han
några härma predikantens kastningar med armarne, andra
hans röst, och, när det blef fråga om att dagen derpå i
skolan inför läraren göra reda för predikan, fans ingen,
som kunde afgifva några sammanhängande svar. Det enda,
de hade sig bekant och hvilket de i sina plånböcker eller
på en papperslapp upptecknat, var ingångsspråket.

En dag under hemgåendet väcktes Nahums uppmärksamhet på 
en gymnasist, hvilken, omgifven af en mängd
kamrater och skolgossar, hade uppstigit i en på gården 
omstjelpt stegkärra för att derifrån härma en af lektorernes
föreläsningar. Af en blångarnshärfva hade han tillskapat
sig en peruk, ur hvilken ett grimaserande ansigte framstack. 
Omkring sig hade han svept ett hästtäcke, och i
handen höll han en bokperm. Ett allmänt skratt uppstod.
Nahum sjelf fann det mycket roligt, ehuru han ej kunde
bedöma det mer eller mindre träffande i härmningen. Flere
andra försökte nu att genom dylika karrikerande föreställningar 
vinna samma uppmärksamhet; men de misslyckades,
och efter hand upphörde det roliga för att lemna rum åt
det platta. Samtalet återvände på karrikaturmakaren. Nahum
var nyfiken att närmare lära känna honom, och nu berättade 
man om personen den ena historien löjligare än den
andra. Vi vilja till en omvexling af vårt enformiga ämne
här inpassa några. Gycklaren kallades allmänt af sina kamrater 
för Karlvagnen, och vi vilja låta honom uppträda under
detta namn.

Några dalkarlar hade med sina spadar på axlarna en
gång på gatan gått honom förbi. Karlvagnen hade genast
skyndat till dem med förfrågan, hvarthän de skulle begifva
sig. »För att söka arbete,» blef svaret. -- »Förträffligt,
jag är just nu i behof af några dylika, raska gubbar. Saken
är den. Jag eger strax utom staden en äng, men som är
något vattensjuk. Jag har länge ärnat tvärs igenom henne
uppkasta ett djupt dike. Har ni lust, gubbar, att åtaga er
denna gräfning?» -- »Ja, blott vi få anvisning på stället.»
-- »Det skall genast ske. Följ mig utom tullen. Ängen
är, som jag nämt, vattensjuk, och diket, för att uppfylla
ändamålet, måste gräfvas bra djupt.» -- »Hur djupt?» --
Minst fyra alnar.» -- »Och huru bredt?» -- »Äfven fyra,»
-- »Och det tvärs genom ängen?» -- »Alldeles» -- »Nå,
hvad betalar herrn för vårt besvär?» -- »Jag ger er visst
för famnen, hvad ni begär. Jag är baron och rik karl, som
ej är så nogräknad på skillingen, endast arbetet blir väl
och fort verkstäldt. Ser ni det der stenhuset vid torget?» --
»Ja!» -- »Vet ni, hvem som är egare deraf?» -- »Nej!» --
»Det är just jag.» -- »Få vi något på förhand?» -- »När
ni slutat arbetet, gå då in i detta hus och fråga blott efter
baron, så vet hvar och en, att det är jag. Se, der har ni
till tobakspengar!» -- Han gaf nu anvisning på stället, och
dalkarlarne började genast att gräfva med all möjlig 
ansträngning. Tjärblomster, kattfötter och hundkaxe hvälfdes
öfver ända. En allmän förstörelse!

Morgonen derpå inträffade, att sjelfva den verkliga
egaren till platsen händelsevis kom att taga sin kosa ditåt,
icke så mycket för att bese sin äng, som fast mer en der
bredvid liggande ärtlycka. Himmelens dalkullor, lärkorna,
hade redan börjat att blåsa på sina säckpipor, och stoftets
dalkarlar, myrorna, släpa på sina timmerstockar, då han med
pipan i hand från betraktelsen öfver den vackra morgonen
rycktes till en motsatt, nemligen dalkarlarnes härjande
framfart. Med bestörtning ser han åtta man i skjortärmar
på sin äng i fullt krig mot jordtorfvorna. Förgrymmad
skyndar han fram mot rebellerna, då han finner dem 
förskansade af ett 4 alnars bredt dike. Under många 
omvexlande svordomar förehåller han dem ofoget, frågar, på hvars
befallning de vågat verkställa ett mot eganderätt så rakt
stridande företag. Med lugn fortsätta de sitt arbete, hota
honom med spadarne, mumla högst besynnerliga ord mellan
sig om en viss baron m. m. Folk tillkallades; efter många
ordvexlingar blir man upplyst om skälmstycket. Dalkarlarne 
nödgas igenkasta diket; men upphofsmannen till det
elaka narrspelet fick man aldrig reda på.

I samma gård, der Karlvagnen hade sin hufvudstation,
ehuru han tidtals allt efter omständigheterna bodde än hos
den ene än hos den andre, på hvilkas bekostnad han då
lefde friskt, brukade en något fjollig arbetskarl söka sitt
uppehälle med vedhuggning och andra utsysslors förrättande
En dag nedgick vår man till nämde arbetskarl och höll till
honom i vedboden följande tal: »Min kära Magnus! I sanning 
är ditt lif beklagansvärdt! Från solens uppgång till
dess nedsjunkande i Tetis armar måste du gå omkring och
hugga ved för att förskaffa dig ett nödtorftigt och knappt
tillskuret bröd, ehuru naturen ärnat dig till någonting långt
ädlare, högre och förträffligare. Låt den dumme, som ej
kan använda något annat af sin mensklighet än sina händer,
sysselsätta sig med att klyfva Oreaderna; men dig, som
med känslans eld förenar tankens flygt, har i sanning 
naturen aldrig ärnat att ställas i en vedbod. Denna hatt du
bär, en relik sedan hatt- och mösstiden, dessa träskor, ett
gammalt inventarium sedan den egyptiska träldomen, denna
yllevest, som solen och dina mödor urblekt, nej, en sådan
drägt höfves icke en man af dina talanger. Dig tillhör att
bära en hufvudbonad af strutsfjädrar, omkring ditt lif en
rock med silfvergaloner. Du förvånas, du förtjuses, du 
hänryckes. Så hör då, dödlige, häpna, fall ned och tillbed.
Icke är jag den lede djefvulen. Se på mig, känner du mig?
Slår inte ditt hjerta eldigare? Vet då till din själs hugnad,
att jag är den namnkunnige baron Bajkow, som rest kring
alla verldens delar, från Japan till Chimborazzo, från Essex
till Westsex, som talat i parlamentet mot Pitt, farit till
sjös med Nelson, i luften med Blanchard, genom hällebergen 
med Gulliver, har pengar som gräs och anseende som
ett lejon. Jag talar alla språk, kör alla vägar, känner mufti
och stor-baschan, är kusin med drottningen af Golkonda
och ämnar mig till Rika Arabien på perlfiske. Men du skälfver 
lik ett Etna, du häpnar lik en Memnonstod; välan, så.
hör då, hvad jag vill säga dig. -- Jag bor här i ett hus,
som du ser, icke väl, men ej heller illa, icke trångt, men
ej heller otrångt. Inom fyra veckor har jag, som sagdt är,
beslutit att resa till Rika Arabien och det Förlofvade Landet 
för att der, nemligen på det senare stället, förlofva mig.
Den betjent, som hittills egt den oskattbara nåden att passa
upp på mig, har blifvit befordrad till lifkusk åt Generalstaterna. 
Han reste i går, öfverhopad med mina välgerningar och 
rekommendationer. Ser du, så hushållar jag med mitt folk. 
Emellertid är jag utan betjent. Jag tarfvar en man, som jemte 
ett hyggligt, propert och antikristiskt utseende förenar talanger, 
geni och förstånd. Min baronsblick har länge hvilat på dig, likt 
din yxa på vedträdet. Har du lust och åhåga att blifva min förste 
kammartjenare och medfölja på resan? Kläder, de allra subtilaste, 
tobak, äkta virginiansk från Amerikas sydvestra polarkrets, stå dig
till buds. Tänk dig endast den outsägeliga förnöjelsen att
få genomresa fremmande länder. Har, du sett någon kinesisk solhatt, 
någon kyrka af glas, något torn af diamanter, någon stångpiska af 
kristall? Nej, svarar du. Nå, så tänk dig då citroner på alla träd, 
kaffebönor på alla åkrar, drufvor på alla kullar och bränvin i alla 
fastager. Lägg från dig yxan, min gosse; den är ej din bestämmelse. 
Ej har naturen skapat dig till en bödel på al och björk. Lägg 
ifrån dig mödans ok, lätta ditt beklämda hjerta och stig upp 
med mig. Du är ädel, ser jag, ädel, som den stenen Onyx, 
jag bär omkring halsen för att förvara mig för strypsjuka.»

De uppstego. Karlvagnen vände sig om och sade:
»nå, Magnus, tycker du inte, här är hyggligt och trefligt?
Den der, som står der borta vid eldbrasan, är en af mina
kökspojkar. Han sysselsätter sig nu med att koka karameller 
till min resa; ty jag har alltid den plägseden att ha
ett par tusen sådana med mig för att kasta vid grindarne.
Sådant får du äta, så mycket du vill, när du blir min 
kammartjenare. Se här, tag och smaka? Var det inte deliciöst?
Jo, jo, jag menar, slika ting växa inte på hvar buske. Ej
kommer du att fara illa i min tjenst. Ser du, der borta
står en koffert. Lyft på den samma! Ja-a, jag menar den
var tung; men gissa på, hvad den kan innehålla? Det vet
du ej; välan dödlige, så märk då! Denna koffert med sina
stora hänglås, som äro gjorda af professor Kant von Byxlös
i Berlin, innehåller blott och bart respenningar, hvilka du
kommer att hafva om hand, när du blir min kammartjenare.
-- Nå, Magnus, hvad svarar du?»

Magnus, som genom allt detta prat ej viste rätt, hvarest 
han var hemma, tackade för tillbudet, men anhöll om
några dagars betänketid.

Efter några dagar återkom han också verkligen, bugade sig 
mycket ödmjukt för den föregifne baronen och
yttrade med glad uppsyn, att han nu besinnat sig och vore
beredvillig att efter en vecka emottaga sin nya tjenst. Han
tillade, att han i anledning af baronens tillbud uppsagt det
rum, han hyrde, samt ärnade en af dagarne hålla auktion
på åtskilliga små bohagsting, som han egde, emedan de nu
mera i hans nya tjenst och lyckligare belägenhet voro honom 
öfverflödiga. Baronen berömde hans omtanka och sade:
»för att till en början pröfva din duglighet för den nya
tjenst, du hos mig kommer att bekläda, måste du uträtta
ett ärende. Nära torget bor i ett stort, gult trähus en grefve
vid namn Lingonmos. Honom skall du uppsöka och helsa
från baron Bajkow, med anhållan att få de gräsgröna byxorna
till baka, som han fick till låns af mig vid sista balen på
stadshuset. Men olycklig du, om du återkommer med oförrättadt 
ärende! Karlen, för att säga dig det i förtroende, har en 
liten osed, hvilken består deri, att han gerna vill lägga sig 
till och behålla sin nästas egendom. Det är nu öfver en månad 
han egt persedeln utan att återlemna den. Det kunde till och 
med inträffa, att han helt och hållet nekar till hela saken, 
eller ock vill köra ut dig. Men du måste vara envis och stå på 
din herres bästa. Se så, skynda dig nu, kom ihåg grefve 
Lingonmos och de gräsgröna underkläderna!»

Magnus hastade å stad, kom till huset, steg en trappa
upp, der han i förstun med sig sjelf öfverlade, i hvilket
rum han skulle inträda, ty derom hade ej hans husbonde
underrättat honom. Efter något besinnande insteg han till
venster, der han hade hört några personer samtala. Han
framförde sin fråga, alla började skratta; men, när han 
förnyade den samma, blef han utkörd. Rummet var en 
betjentkammare. Han vände sig till nästa dörr, inkom i en sal,
der en något åldrig herre med kaschett på hufvudet spatserade 
af och an. -- »Hvad vill ni?» -- Magnus bugade
sig. -- »Vill ni tala vid mig?» -- »Ja,» -- »Och ärendet?»
»Jag skulle anhålla» -- -- »Högre, högre,» skrek mannen, 
»jag hör så förbannadt illa -- anhålla säger ni.» --
»Ja, om de der gräsgröna byxorna!» -- »Hvilka? Dessa,
som jag har på mig?» -- Magnus såg på byxorna och fann
dem verkligen lika med beskrifningen. -- »Ja, de äro baron
Bajkows» -- »De är väl fan heller, och ingen barons, de
äro mina egna.» -- »Joo, så sade baronen.» -- »Hvilken
baron?» -- »Bajkow!» -- »Är du galen, menniska; en sådan 
har jag aldrig känt.» -- »Herrn måste genast taga af
sig dem.» -- »Hundsfott, vet du, hvem jag är?» -- »Grefve
Lingonmos.» -- »Hvad, kallar du mig Lingonmos! Jag
skall min san klappa dig?» -- Derpå grep han till en käpp
och gaf Magnus en ganska kraftig aga.

Att beskrifva hela den enformiga gången af Nahums

lif under några år skulle allt för litet intressera läsaren.
Skoltiden omvexlar sällan med annat än stundens lexor,
karbasen och några pojkstreck. Det enda, som afbryter,
är kanske nötningen mot kamraters karakterer. Under skolåren 
befinner man sig liksom i ett samhälle på förhand med
sina bestämda institutioner, skiftande tilldragelser och 
förhållanden. Det är ett utkast till hvad verlden i det 
kommande har att framställa, och sådan som gossen eller 
ynglingen <i>då</i> visar sig, framstår han vanligast sedan, 
i fall ej några synnerliga omständigheter förändra rigtningen. 
En och annan tafla kunna vi derföre icke underlåta att 
uppställa. Den torde i mången läsares bröst återkalla, om äfven
blott i skuggbild, strödda minnen från de år, då han sjelf
var en skolepilt.
	
På den tiden, lärare och lärjungar ännu icke hunnit
blifva allt för makliga, börjades skolgången vid de offentliga
läroverken klockan sex om morgnarne och fortsattes till åtta
och derefter från nio till tolf. Eftermiddags-läsningen tog
in begynnelse vintertiden klockan ett och om sommaren
klockan två, samt fortgick i fyra timmar, ons- och lördagar
undantagne, då undervisningen varade blott en timme. Man
hade då ännu icke börjat detta experimenterande, hvari en
senare tid så mycket utmärkt sig. Ambulatorisk läsning
användes endast på gymnasium och i rektors klass. En Gud,
en tro och en magister genomgick det hela, med undantag
af öfvermonitören, karbasen, hvilken, lik en del grekiska
verba, egde sin reduplikation. Ännu mindre brydde man
sig om de lefvande språken. Latinska grammatikan och
hvad dertill hörde var det första liksom det sista, när man
uppvaknade och när man gick till hvila, när man satt och
när man stod, när man åt och när man drack.

Nahum, som kommit i en högre klass, än den, hvilken
gick i bredd med hans kunskaper, nödgades emellertid för
att försvara sin plats och sin opåräknade upphöjelse böta
med mången sömnlös natt. Hvarje morgon uppsteg han
klockan fyra, ja ofta förr, och sällan gick han till hvila
före midnatt. Den enögda gumman utgjorde härvid så väl
hans som hans kamraters pålitligaste hjelpreda. Hon väckte
dem om morgnarne, förhörde dem deras lexor, gaf dem
handplaggor, då de ej kunde, botade för utslag och kylsår,
medlade mellan deras tvister, gömde deras tobakspipor och
sökte alltid ställa till rätta, der något råkat på tok. 
Sjuknade någon, så hade hon för honom en mors hela omvårdnad, 
ingick till honom flera gånger i timmen, kände
på pulsen, höll handen öfver pannan, beströk tinningarne
med ättika, smakade alltid först på medikamentet, försäkrade,
att det ej var elakt, och lofvade, i fall af en beskedlig 
intagning, en sockerbit eller en tesked sylt till belöning. Hade
någon gjort en odygd, som blifvit inberättad, besökte hon
gemenligen läraren för att, om icke afböja, åtminstone
mildra följderna af förbrytelsen. Gesäller och lärgossar voro
hennes dödsfiender, och traditionen förmäler, att hon vid
ett tillfälle blifvit instämd för rätta och pliktfäld för blodvite, 
emedan hon träffat en smedsgosse om munnen med en såstång. Hände 
sig, att någon af de studerande under terminen afgick med döden, 
klädde hon sig alltid begrafningsdagen i sorgdrägt. Alla hennes unga
hyresgäster undfägnades då med kaffe, brändt på rågbröd eller ekollon;
sjelf satt hon i snibbdufva och hvitt sorgförkläde, ordade
om den saligen aflidnes förträffliga egenskaper, hans ogemena 
kännedom af latin och grekiska, hvilket, i fall han
fått lefva, säkert banat honom vägen till en biskopsstol,
samt tillade, att, om den beskedlige gossen eller ynglingen
blifvit skött af henne, skulle han visserligen aldrig undergått 
en så oförmodad död. Det enda man annars hade att förevita henne, 
var en viss <i>långfingrighet</i>, så att i en bråd
vändning, om man ej hade ögonen kring sig, det lätt inträffade, 
att hon i stället för en tog fyra skedar ur smörbyttan och skar 
fem i stället för två skifvor af fläskskinkan.

Matinrättningen var enkel och sådan, som en ringa
djeknekost kan erbjuda, det vill säga: två rätter om middagen och 
en om qvällen. Klädseln utmärktes af samma tarflighet. Galoscher 
och rockar af kläde voro nästan okända; i stället brukades massiva 
beckssömskor och plagg af vadmal
eller andra hemväfda tyger, samt om sommaren benkläder
af skinn. Ur, ringar, kedjor och dylika klenoder utgjorde
en lika så stor sällsynthet för ungdomen, som Walter
Scotts tyger för Lapparne. Till hufvudsakliga nöjen 
räknades kälk- och skridskoåkning samt bollkastning, hvaraf
man hade flera variationer under olika benämningar. 
Bågskjutning öfvades äfven, hvilket stadens ankor och gäss
0fta till sin förskräckelse fingo erfara. Jernskodda pilar
voro dock strängt förbjudna. En art pilkastning skedde
med en half alns lång käpp, hvari en starkt tvinnad och
med flere knutar försedd tråd fästes. Pilen ungefär af ett
qvarters längd egde på sidan en inskärning och fästes på
detta sätt vid någon af knutarne, under det man med venstra
handen höll i pilen och med den högra, som fattade käppen, 
hastigt drog till. Ofta uppnådde en sådan pil en beundransvärd 
höjd. -- Till småsaker hörde musicerandet på
rör- och pilpipor, kan-åkning utför bergshällarne på något
gammalt hästben, byggandet af snöfästningar och kullerbyttorna 
i sandgroparne.

Några sysselsatte sig med fogelfängeri, och detta utgjorde ett 
verkligt förledande nöje. Tidigt på morgonen
måste man begifra sig ut, om fångsten skulle lyckas. Glimten 
af morgonrodnaden trädde genast ögonen fröjdefull till
mötes, de första strålarne af solen framblänkte, och nu
började tusen qvittrande stämmor att låta höra sig. Liflig
och munter hoppade emellertid den lilla grönsiskan i den
stängda buren, icke anande det bittra öde att med sitt söta
och ömma lock tjena sitt slägte till träldom och olycka.
Nu upphann man skogsbrynet, stegen fördubblades, man
såg sig omkring åt alla sidor, utvalde ändtligen en tjenlig
plats, upphängde buren, fullsatte honom äfven som trädens
grenar med sprenglor eller ock försedde man sig med en
slagbur. Hjertat klappade, kinderna purprades, ögonen 
lågade, man pekade, man vinkade, man nickade, men intet
ljud från läpparne, man gick på tå, man smög, man hukade
sig ned, man gömde sig bakom och under buskarne; man
blef otålig, man satte sig på en tufva, framtog sin lilla 
matkost; plang! nu slog buren igen, som en blixt var man der,
och se, den förskräckta och med vingarne flaxande fogeln
var fångad. Men solen steg högre, mjölkflickorna i hagarne 
hördes kalla på boskapshjordarne, det dofva femslaget från 
stadens kyrktorn dånade i luften och manade till
uppbrott. Ack, icke sällan fick den korta njutningen umgällas 
med hårluggar och handplaggor. Väl förde man sin
bok med sig. Väl försökte man att under tiden ögna på
de förargeliga bokstäfverna; men själen satt i skogstopparne
och tänkte på helt andra föremål.

I hjertat inpreglade sig dock ljufvast den innerliga
kamratskapen. Delade man det glada, så delade man äfven
det sorgliga. Behofvet af några vänskapsförsäkringar hade
man sig icke bekant. Denna känsla var lika naturlig, som
den, att solen borde värma och ängen bära blommor. Öppenhet 
belönades med öppenhet och trohet med trohet. Att
förråda en vän ansågs för ett gräsligare brott, än att 
förråda sin kung. Förmaningar, hotelser och stryk, intet
hjelpte, när fråga uppstod att förtiga en saks sammanhang
för att frälsa en kamrat. Den, som vågade sqvallra, afskyddes 
allmänt och kunde sedermera aldrig påräkna något
förtroende. Man spottade och pekade finger åt en sådan,
ja, stundom i ett upprymdt ögonblick fick han umgälla sitt
förseende med både knuffar och kindpustar. Vänskapsförbindelser 
knötos utan beräkning eller öfverläggning, allt
som tillfället och händelsen fogade. Den, hvilken bodde
under samma tak, åt ur samma fat, bröt af samma bröd, i
skolan satt på samma bänk eller hade deltagit i samma
streck och undergått enahanda straff, utkorades genast till
vän. Den ene kände på det nogaste den andres lynne
öppenheten och innerligheten bundo hjerta vid hjerta, och
fel öfsversågos lika hastigt, som de begingos. I det fallet
qvittade man med hvar annan. Bedrägeri var nästan oerhördt,
och på ett blott ord lånade man den andre utan tvekan och
misstroende. Endast i ett hänseende var man förbehållsam,
när det angick att göra något bättre än kamraterna, t. ex.
i latinska skriföfningar med mera sådant. Der gälde 

hvarken vänskap, böner eller mutor. Man skrinläste sitt arbete,
och läppen var för alla upplysningar stum som grafven.
På den tiden bibehöll sig ännu denna välgörande subordination, 
hvarförutan man aldrig lär sig hvarken lyda eller
befalla. För en gosse af högre klass iakttog man alltid en
viss aktning och hörsamhet, och för en gymnasist lyfte
man på hatten. Hvad den sist nämde vågade utan klander
företaga, såsom att snusa, röka, bita kapp, sitta hatten på
sned och men dylikt, dristade ingen göra efter, hvilken ej
var hans vuderlike. Kredit sökte man ej i något, med undatag 
att borga hvetebröd, hvilken härlighet kringbars af
en halt gumma. Gick hennes förskott öfver en à två riksdaler, 
ansåg man sig hafva vågat mycket. Vanligen godtgjordes hon 
innan hemresan, och slog detta fel, så skedde
det alltid vid den påföljande terminens begynnelse. Hotelsen
att i annat fall anmäla förhållandet tyglade de obetänksammes 
lystenhet.

Några egentliga fiender kände man icke, om ej efter
gamla sägner de så kallade gesäller och lärgossar. Men
man kom nästan aldrig i delo med dem, på sin höjd den
första Maj, hvilken dag så för lärare som ungdom utgjorde
en allmän glädje- och förlustelsefest. Den, som då egde en
besparad penning, offrade honom gerna på fröjdens vårbeprydda 
altare. Det var ock den enda dag, man plågade
sig med vin, hvaraf man kände endast Mallaga. Några
spetsglas deraf omskapade verlden till ett paradis och sjelfva
karbasen till en ljusens engel derinom. Merendels slog
man sig den dagen till samman, den ene försköt för den
andre hvad som behöfdes, och hade någon i en lycklig stund 
erhållit ett hvad man kallar, <i>bud</i> hemifrån,
så uppdrogs välfägnaden (hvilken bestod af hvetebullar, 
gåshalfvor eller dylikt) under hurrande och handklappning. 
Den enögda gumma kallade alltid första Maj
sin drygaste plågodag. Hon var då mer än vanligt rörlig
och beställsam. Lik korporal Mollberg skulle hon allting
bestyra, koka, steka och tillaga. Hennes förmaning var nu

att inte hushålla med anständigt tillbehör af smörjelse för
det, som skulle anrättas. Stundom läppjade hon på panksksspaden 
och mjölvispen, snusade, flåsade, hostade, prustade och höll 
tal, än i köksdörren, än ute på gården, än framför spiseln, 
än i trapporna. Med mössan på sned, en sotstrimma tvärs öfver 
kindbenet, högra tummen i vädret och den himmelåtsträfvande 
näsan ännu högre, försäkrade hon: att matanstalterna skulle 
blifva högst förträffliga, intet skulle fattas, ej en gång 
ren duk och gröna blad. Vin drack hon väl aldrig, men skulle 
dock i anledning af dagens högtidlighet ej vägra att mottaga 
ett glas; allt hurrande för sin person ville hon likväl 
undanbedja sig på det högsta. Det kunde väcka afundsjuka. 
Intet stoj, inga oordningar. Gården måste gossarne sjelfva 
rensopa. Skall det ändtligen vara öl, så har den kongl. bryggsren 
det, som duger. -- Se så, nu fräser det öfver i grytan, ut med er
ur köket! Dörren igen, fyrfatet hit, grytringarne tog väl
fan! Inom en timme är allt färdigt!»

Nahum, som trälade i sitt anletes svett, förkofrade sig
märkligen. Hans lärare fann sig nöjd med honom, och slit
sedan de första dagarne hade han undsluppit riset. Denne
lärare var en ibland desse, till hvilka man nu för tiden 
fåfängt uppletar maken. Genom sin stränga tukt, ordning och
uthållighet förmådde han ingifva både kärlek och fruktan.
Han fördrog intet klem. Hvar och en skulle utan krus
uppfylla sina pligter. Något annat drifhjul utom karbasen
fans icke. Den gick också, som en smedsslägga, beständigt
upp och ned. Alldeles outtröttlig, uppdref han sin klass
till en ovanlig grad af arbetsdrift och kunskap. Mot terminens 
slut gafs ingen rast, ingen hvila. Klockan fem om
morgnarne satt han redan i katedern med ungdomen framför 
sig. Frukost och middag var knappt tid att tänka på.
En qvart bestods till den förra och en halftimme till den
senare. Dess mer guds gåfvor af glosor, lexor och explicering. 
Dermed fortsattes till sent på aftnarne. Med en
sällspord förmåga att i allt göra sig begriplig undföll honom
ej det ringaste, och det gafs ingen så dum, i hvilken han

icke inprentade och inbastonerade åtminstone latinska 
grammatikan från perm till perm med god insigt i alla dess
regler. I tillämpningen var han oförliknelig. Någon gång
obillig i sina bestraffningar, erkände han upprigtigt 
misstaget vid närmare besinning. Ett vänligt ord, en glad 
blick, ett hjertligt klappande på axeln försonade allt.
	
Det försäkrades allmänt på den tiden, att ingen så skicklig,
äfvensom ingen så sträng och obeveklig lärare kunde vid
något skolverk uppvisas. Han var en förskräckelse för alla,
äfven för dem, hvilka ej stodo under hans handledning. Så
hände det ej sällan, att, när han inträdde på skolgården,
hvilken upptog en ganska vid rymd, och han endast viftade
med sin käpp, flydde, som Judarne vid anblicken af Goliath
och hans knölpåk, allt, hvad ben hade, in i sina klasser,
och hela fältet var inom några ögonblick alldeles rensopadt.
Ofta ingingo studenter i hans klass och nödgades vidgå, att
de uti latinska språkets grammatika och syntax knappast
egde vidsträcktare kännedom än dessa skolpojkar. Hans
utseende var som ett fjellberg, hans röst som en dånande
skogsström. Sken åter glädjen på ansigtet, var det som
solen derpå hade gjutit sina strålar. Hemma var han fryntlig, 
vänlig och mild. Blott i skolan en åskgud. Han tillbads, 
men med ett slags fasa. Hvar och en insåg hans välmening, 
hans nit, hans åhåga att bibringa sina lärjungar
kunskaper och derigenom göra dem aktade så väl inför
kamrater, som förmän. Men den eviga karbasen, -- den
liknade han den Lerneiska hydran; förlorade odjuret ett,
så uppväxte strax tre andra hufvud i stället. Allt skulle
ske på klockslaget. När sista klangen ljöd från tornet, stod
han redan med ena foten inom skoltröskeln, och beklagansvärd 
den, hvilken anlände några minuter senare. Vid explicering 
fick ingen se upp eller omkring sig. Blef han
detta varse, uppropade han den tankspridde, och, förmådde
ej denne att på ögnablicket fortsätta, så var han säker om
bestraffning. Ingen hviskning aflopp oanmärkt, knappast
en suck. De döde äro icke så stilla i grafven, som hans
klass var i skolan. Blott när han nös, fick man stiga upp,
bocka och skrapa, hvilket besvarades med en nick. 
Moraliska fel voro nästan urbota, de yppade sig dock sällan.
Under bönerna anbefalde och förevisade han sjelf den 
djupaste andakt. Eho, som då förglömde att hopknäppa 
händerna, hade vid uppstigandet att vänta sig en plagga.
	
Den ljusaste stunden var alltid examensdagen. Putsad
och nyrakad, med sjelfva guden Frejs fridsamma blick i
sitt anlete, inträdde då magistern i skolrummet, nickade till
höger och venster och låtsade, der något oordentligt föreföll, 
ej blifva det varse. Allt gick som en flytande ström.
Det fans ingen som stapplade, hvar och en var trygg och
säker på sin sak. Ställningen hos lärjungen var till och
med litet vårdslös och utmärkte en viss sjelfförnöjelse, att
examen så väl lyckades allt igenom. Åhörarnes halfhögt
framhviskade beröm och ephori offentligt gillande vittnesbörd
upplifvade alla. Den annars åsk-storm-blixt-dundrande, 
brusande läraren, satt nu som en sefir, en jungfru, en ljusalf
i den rosenbeprydda katedern, myste på munnen och såg så
innerligen förnöjd ut. Hjertligare sjöngs aldrig: <i>Nu tackar
Gud allt folk!</i> än när allt var väl öfverståndet, karbasen
gifven till spillo åt lärjungarne, hvilka då vågade på 
närmare håll betrakta fulingen och deraf tillrycka sig hvar sin
qvist för att plagga på hvar annan; gladare höjde sig aldrig
bröstet, än när hvar och en efter undfången del af ett 
välförtjent loford tog farväl för att vända hem till den älskade
fädernehyddan.

En gång kom Nahum att erfara ett synnerligt prof
på sin lärares ynnest. En dag frampå våren yttrade denne
med en mystisk, men dock ej afskräckande uppsyn, att han
hade något särskildt att tala med honom och fyra hans
kamrater, hvarföre de tillsades att medfölja hem. Som de
ej kände sig ega något ondt på samvetet, vandrade de helt
trygga bakefter, oaktadt kamraterna sökte uppskrämma dem
genom hemliga miner och betydelsefulla vinkar, att något
helt annat väntade dem. Sedan de inträdt i lärarens rum
och stannat vid dörren, tog denne sin pipa, kastade sig
med benen i kors på en soffa, hvarvid ungefär följande
samtal kom till stånd.

»Hör på, mina gossar, ni har denna gången skrifvit
edra exercitier rätt galant, och dig, min kära Nahum, måste
jag enkom berömma, ty du har ganska rigtigt satt <sp>quod</sp>
och ej, såsom de öfrige, uteslutit att. Du skall också för
omaket erhålla ett godt videtur.» -- Nahum bockade sig.
»Men», i det han vände sig till en annan, »hvad tänkte
du på, då du uteslöt <sp>cum</sp>? Har jag icke hundrade gånger
sagt: när Alexander dog, delades riket mellan hans generaler;
blir icke Alexander här genitivus? Huru lyder regeln?
när i <sp>apodosis</sp>» -- -- Skälfvande uppläste gossen den
samma. -- »Ser du nu, hur det skall vara; och du då» 
pekande på en tredje, »har jag icke sagt om städers namn;
-- ja så, det var inte du, nå nå, blif ej så förskräckt; det
var icke egentligen härom jag ville tala med er. Nu en
annan sak. Vet ni hvar <i>Glädjen</i> ligger, det der torpet
strax utom tullen?» -- Alla bugade och svarade: »Ja!»
-- »Godt! ni skall då uträtta åt mig ett ärende. Karin»
(så hette hans hustru) »hur många orrar ha vi der?» --
»Fem,» svarades från det inre af ett rum. -- »Hör på, dem
ska ni i qväll föra hem till mig. Men ej genom tullen, hör
ni det! Jag slår armar och ben af er, om ni för dem
genom tullen. Gå nu dit, helsa från mig, men bär er 
försigtigt åt. Foglarne gömmer ni under edra rockar; ni får
ej visa dem för någon, då slår jag armar och ben af er.
Se så, gå nu, men inte förr, än det blir skumt. Fem 
stycken är det. Kom i håg, du Friberg, cum till en annan gång.»
klappande Nahum på kinden, »du har skrifvit rätt galant;
<sp>quod</sp> skall det stå. Se så, gå nu tyst ner. Hör på, ni
får inte medtaga några kamrater, då slår jag armar och ben
af er!»

De gingo. Ett sådant förtroende var för dem högst
smickrande, och, stolte deröfver, skyndade de att på det
hurtigaste utföra sitt uppdrag. För att undvika all 
uppmärksamhet togo de vägen icke genom tullen utan öfver
gärdesgårdar och staket. Vid dessa år föreställer man sig
alltid det värsta. Samvetet uppspritter vid minsta knäpp. Att
i gossåldern snatta ett äpple är redan en förskräcklig 
tilltagsenhet och man ilar lång väg för att i all tysthet 
förtära det Ingen tullnär syntes till. De anlände till torpet
och fingo genast emottaga sitt byte, med hvilket de i 
fyrsprång kuskade af utåt vägen. Detta trafvande väckte 
emellertid en af tullbetjeningens uppmärksamhet; sakta smög
denne sig fram längs efter en gärdesgärd för att forska och
lyss. På en höjd stannade de fyra hjeltarne för att rådslå,
hvilken kosa de tryggast kunde välja. Efter någon 
öfverläggning beslöto de att hvar för sig taga särskilda 
vägar och slutligen sammanstöta hos Nahum. Tullnären, som
troligen gissat till afsigten, bestämde sig att följa en af
dem på spåren, och den utkorade syndabocken blef Nahum.
I börja märkte denne ej sin öfverhängande fara; men,
knappt hade han hunnit inom staden, förrän han hörde en
karl med starka steg följa sig. Han tog åtskilliga 
krokvägar, men fåfängt. Den fördömde mannen var beständigt
i hamn och häl efter. Hvad var att göra? Nahum samlade 
alla sina krafter och grep till fötterna i fyrsprång gatan
rakt hem. Utanför huset stod en stege. Som en lättfotad
katt klättrade han uppför den samma, kastade orrarne ned
genom skorstenen, skrillade längs efter tegelpannorna mot
en takränna, i hvilken han fattade och klängde sig på en
knut ned i trädgården. Knappast hade ha foten på en
rimbetäckt krusbärsbuske, förrän tullnären grep honom i
kragen under tillrop: din slyngel, hvar har du foglarne?»
-- Det uppkomna skriket väckte allarm, någre af kamraterna
skyndade ut, anade hvad som föregått, inberättade saken
för den enögda gumma, hvilken ej blifvit mindre förskräckt
öfver de genom skorstenen nedfallne orrarne, än om hon
fått ett par verkliga på örat Hon hastade att undangömma
dem i bakugnen, tillkallade några gymnasister, och vid
deras bistra anblick fann tullnären för godt att aflägsna sig.
Strax derefter anlände de öfriga tre med sina bördor. Under
stark betäckning af rönnpåkar skedde aftåget till magistern.
»Nå, hur gick det?» utropade denne. »Galant ser jag.
Det var ena bestar att vara stora. Tänk, jag tror, 
att de ännu lukta krutrök. Min sann är icke vingen 
svedd på den ena. Ni har dröjt bra länge. Jag började 
verkligen blifva orolig. Hör på Karin, ge nu gossarne 
aftonvard!» -- De bugade sig; men ingen vågade omtala 
äfventyret.

Två efterlängtade ting i verlden hade Nahum ännu
icke sett, en <i>kung</i> och en <i>biskop</i>. Den senare hade, som
det sades, under hela hösten och vintern vistats i 
hufvudstaden för att biträda vid utarbetande af en ny kyrkohandbok; 
den förre var mindre hopp om att någonsin få skåda.
Frampå våren gingo dock båda önskningarna i verkställighet.
Likt en löpeld utbredde sig ryktet, att monarken snart vore
att förvänta till staden. Nahum hade visserligen ur salig
domprosten Våhlins svenska historia hemtat ett slags 
nödtorftigt begrepp om, hvad man förstod med en konung:
1:o under <i>hedniska</i>, 2:o under <i>kristna</i> tiden. Den förre for
kring alla haf, härjade, brände och gjorde byte, tills han
sjelf antingen blef dränkt, hängd, ihjelslagen eller innebränd.
Den senare kunde tappert slå både danskar och ryssar, älskades
af de lägre, hatades af de högre och måste ej sällan umgälla
sina välgörande åtgärder med att bli lönmördad eller 
förgifven. Den förre stärkte sin lekamen med fraggande mjöd,
den senare med kirsedrank och Rostocker-momma. Alla
voro de till det mesta dugtiga karlar, tappra i krig, trofasta
i löften, stränga mot den uppstudsige, milda och förlåtande
mot den ångrande, prutade icke med sitt eget lif och kunde
väl slå sin man för örat, så att han tumlade. -- Visserligen
hade han sett ett porträtt af en konung, nemligen den
ofvan nämdes, på locket af ett tennstop; men det var blott
i tenn. Emellertid blef han snart tillfredsstäld.

På en torsdags eftermiddag inryckte några kompanier
soldater till vaktgöring. Morgonen derpå viftade en svajande
plym i vinden. Det var en kurir. Man skyndar sig i 
galopp att följa honom vid sidan; han sitter af, man framstiger
till honom och frågar: »när anländer konungen?» Klockan
tre blef svaret. Allmän uppståndelse. Ungdomen får 
skollof samt tillsägelse att kläda sig snyggt, iakttaga tystnad
och ordning, undvika trängsel, hålla hatten i hand, när
kungens vagn kommer i ögnasigte, icke påsätta honom förr,
än majestätet anländt inom slottshvalfven. Ett tusen 
rakknifvar äro i rörelse för att uppsnygga hakorna, så väl på
borgmästare och råd, som konsistorium och lärarepersonalen;
fönster tvättas, gatorna rensopas; alla hundar tillsägas att
hålla sig instängda. Landshöfdingen löper med sitt 
svärdsordens-kommendörsband mellan länsmän, skjutsbönder och
gnäggande hästar. Kanoner uppställas. En halt konstapel
står med ankaret i mun och en brinnande lunta i hand;
skatorna skratta; lärkorna sjunga; solen glimmar blank och
trind. Klockan ett är Nahum redan ett godt stycke utom
tullen för att på förhand få njuta af det sällsynta 
skådespelet. Ett dam uppstiger. Nu är säkert kungen i 
antågande. Nej, det var ej han, blott en mängd köksvagnar.
Åter ett buller. Silfversmidda livréer glänsa. Hör, hur
piskorna smälla. Det dånar i marken. Nu är han säkert
här. Dock nej, det var icke han, endast kammarherrar.
Klockan slår tu, hon slår tre, hon klämtar fyra; ändå ingen
konung. Nahum uppklättrar i en pil.

Ändtligen är den efterlängtade stunden inne. De många
spannen för vagnen, dragonerne vid sidan och framför allt
förridaren tillkännagifva, att han är i annalkande. Som
en blixt kastar sig Nahum från toppen af trädet ner till
jorden; med kaschetten under armen skyndar han barhufvad
och andtruten att i förväg hinna till tullen. Ofta ser han
sig om; allt närmare nalkas vagnsdånet och dammet. Nu
har han uppnått sitt mål. Men hvilken förfärlig trängsel!
Här får han ingenting hvarken se eller höra. Lyckligtvis
erbjuder honom ett plank sitt biträde. Han uppklättrar
derpå, med kaschetten till sadel under sig. Nu är konungen
vid tullen, Hjessorna blottas. Tobaksbussarne tagas ur 
munnen; manskapet skyllrar; biskopen framdrager sitt tal. En 
tystnad djup som grafven. Alla på tå. Ögonen på en punkt.
Nu nedfäller kungen sitt vagnsfönster; man kan ganska
väl se honom. En medelålders, smal herre med 
hårpiska och en svart, starkt tilldragen halsduk kring halsen.
Många stjernor och band. Minen allvarsam och nästan
butter. Helt kort och sakta besvarar han talet. Alla lägga
till örat och lysa Sefirerna leka i pudret på Nahums
magister och lyfta sakta en och annan lock. Klatsch! nu
smäller det; den förgylda kongliga vagnen är åter i gång;
alla buga sig; ett dystert allvar har lagt sig på åskådarnes
anleten, och nu rullar vagnen in genom slottshvalfvet, dit
mängden af nyfikna strömmar efter. Nahum steg ned från
sitt plank, litet misslynt och ej rätt tillfredsstäld med hvad
han sett, ehuru han ej sjelf kunde säga hvarföre.

Bittida den följande dagen afreste monarken; då tar
ej tid att förnya åskådandet, man satt stängd inom 
skolmurarne. Nahum höll just på att baklänges läsa passivum
på <sp>mordeo</sp>, då dörren öppnades och en hög, ärevördig
gestalt inträdde med biakopskors på bröstet. Alla uppstego,
och bugande gick magistern ur katedern fram på golfvet,
der han ytterligare gjorde en djup bock. Den ärevördige
tog honom i hand, bad honom fortfara och satte sig sjelf
på en bänk bland skolungdomen. Här exercerades nu med
alla möjliga latinska regler. Allt viste man; ingen enda
talade. Röda som trumpetare stodo gossarne. Emellanåt
ett förstulet öga på den gamle patriarken. Hans blick var
så god, hans uppsyn så vänlig. Nu gjordes ett uppehåll.
Han gick omkring och samtalade med ungdomen, klappade
den ene på kinden, strök håret ur pannan på den andre,
frågade om deras ålder, vilkor, föräldrar, om de fått se
kungen, hwem som var skickligast att spela fiol, sjunga,
kasta boll, hvad de i en framtid önskade blifva, med mera
dylikt. Slutligen framdrog han en stor rulle, stälde sig
vid sidan af katedern och fortfor: »jag har någonting högst
glädjande att säga er. Jag egde i går den nåden att 
uppvakta Hans Majestät Han frågade mig om mina gossar
och huru de läsa och skicka sig. Jag kunde ej underlåta
att säga, hvad jag viste, det ni i allmänhet ären ganska
snälla och galanta. Härpå framlade jag edra stil- och 
examenssidor, och, hvad tycker ni, Hans Majestät fägnade sig
högst nådigt öfver er skicklighet, och till bevis på sin goda
tanke om er, har han med egen hög hand tecknat sitt namn
på hvar och en af dem. Sen bara!» Härvid upplyfte han
den utvecklade pappersrullen. Magistern bara bugade. 
Gossarne halfgreto af fröjd. -- »Låt se,» tillade han, »att ni
på sådant sätt alltid gören edra föräldrar, edra lärare, mig
och eder sjelfve glädje och tillfredställelse. Varen lydige,
sedlige, flitige; förkofren eder dagligen i kunskap och dygd
I skolen då vinna allmän kärlek och en rik välsignelse
både af Gud, konung och edert eget fosterland. Särskildt,
i det han vände sig till läraren, får jag tacka herr magistern
för sin outtröttliga möda, sitt osparda nit. Jemte det ni
från edert eget samvetes gillande vittnesbörd hemtar den
rikaste belöningen, förvissas jag derom, att en rättvis och mild
konung ej skall underlåta att i sinom tid ihågkomma eder
med den vedergällning, ni så väl och till alla delar förtjent.
Tröttna ej i edert kall, och välkommen i dag till middagen;
tag några af de snällaste med er; jag skall, när vi komma
att skära steken, ytterligare pröfva eggen på deras kunskaper!»
-- Nahum blef en af gossarne, som fick följa med, och, då
orrsteken framkom, rodnade han ända upp till öronen vid
hågkomsten af sitt nyss öfverståndna äfventyr; men 
biskopens examen uteblef.

Så framskredo ungefärligen tvenne år utan annan omvexling 
än det möjliga tilltagandet i kunskaper och några
dermed förenade högre uppflyttningar och utmärkelser.
Nära det andra årets slut spridde sig dock ett sorgemoln
öfver den annars vanligtvis molnfria ungdomshimmeln. 
Magistern hade fått befordran. Han hade sökt och genom de fleste
rösterna erhållit ett pastorat i sin födelseort. I början gladde
man sig deråt. Ombyte förnöjer, och, hvad man åtminstone
med visshet kunde emotse, var ett bättre behandlingssätt
af efterträdaren. Att karbasen ej skulle försvinna, det
kände man; men, att hans outtröttliga påhelsningar skulle
blifva sällsyntare, tviflade man ej på. Man såg redan ett
litet rum för lättjan och lusten att skolka. Man kunde
hoppas att åtminstone få sofva en timme längre om 
morgnarne och roa sig en timme mer om qvällarne. Dessa
betraktelser tände i början den skönaste låga på det
ungdomliga hjertats altare; men, ju längre fram det skred
mot målet, ju färre dagar, som återstodo, dess mera 
förändrade sig sinnesstämmningen. Man började öfverväga allt
det gagneliga, man genom den outtröttlige läraren inhemtat,
all den heder och ros, han förstått att förskaffa sina 
lärjungar och i synnerhet den stora uppoffring af tid och
krafter, hvilka han slösat till ungdomens gemensamma båtnad.
Man blef allvarsam, man började ångra sina förra 
önskningar; man blef ledsen, och vid åtanken på skilsmessan
fyldes ögat med tårar och hjertat insveptes i en djup 
bedröfvelse. Från boken upplyfte man ofta ögat med en öm
rörelse på läraren under en tyst tanke: »ack! om du viste,
hvad jag nu känner, huru hjertligt jag håller af dig, huru
gerna jag önskade sluta mig i din famn!» Härvid tillrade
ej sällan en tår ned i boken, hvilken man så skyndsamt
som möjligt torkade bort med fingret, på det att ingen
skulle blifva den varse. Denna sinnesstämning intog efter
hand alla, äfven dem, hvilka mest blifvit ihågkomna med
riset och kanske någon gång orättvist erhållit en bestraffning.

Nu återstodo blott åtta dagar. Man trädde till samman och 
öfverlade, huru man skulle begå den sorgliga afskedsfesten. 
Efter åtskilliga förslag beslöts, att den sista morgonen 
låta svartkläda skolrummet och katedern, upplysa
det så godt man förmådde, samt öfverlemna till tacksamt 
farväl några afskedsverser, dem en af gymnasisterna, som 
ansågs för ett snille, det vill säga, han kunde rimma hade
lofvat att författa. Man öfverenskom derjemte, att alla
skulle denna morgon väl kunna och tydligt uppläsa sina
lexor, samt angifva sig för dubbelt emot hvad man annars
plägade; likaledes, att den största ordning och tystnad
skulle iakttagas. Hvilken, som häremot i ringaste måtto
bröte skulle utan barmhertighet efter läsningens slut stutas
och handplaggas af kamraterna. Den sorgliga dagen inträffade. 
Alla hade en timme förut infunnnit sig i skolan,
hvar och en med sitt ljus till eklärering. Flere bestodo
två. Framför allt var katedern upplyst ej blott ofvanpå,
utan äfven kring sidorna.

Läraren inträdde. Alla uppstego, bugade och fäste
sina ögon på den älskade magistern. Vid anblicken af den
oförmodade tillställningen bredde sig ett melankoliskt moln
öfver hans anlete. Då den så kallade <sp>custos</sp> pligtmessigast
och efter vanligheten framräckte karbasen, återlemnade han
den småleende och med tillägg: »jag hoppas aldrig mer
behöfva honom, och allra minst i dag!» Läsningen tog sin
början; custos anmälte då, att alla öfverläst dubbla lexor.
Detta bevis af tillgifvenhet pressade en oförmärkt tår ur
lärarens öga; han förhörde; alla kunde förträffligt. Det var
nu icke mer denna stränga, dundrande stämma; den hade
blifvit så vek, så öm; det var icke mer denna hotande blick;
den hade öfvergått till ett mildt och vänligt deltagande. Nu
var lästimmen förbi, läraren uppsteg. Då framgingo några
af gossarne, som egde röst, och helsade honom med en 
afskedssång; -- han sjelf gret, alla greto, ja sjelfva murarne;
ty det var högst qvaft af värmen och de många ljusen.
	
En lång stund förmådde ej läraren svara härpå. Ändtligen 
höjde han stämman och tackade dem för all deras
flit, förtroende, vänskap och sedlighet. Å nyo en ström af
tårar. Nu framträdde primus i klassen och räckte honom
en stor silfverbeslagen sjöskumspipa, den lärjungarne af
sina små besparingar sammanskjutit. Alla gladde sig, då
han emottog gåfvan och tyckte, att den samma var ganska
hederlig. Till det sista slöt han hvar och en i famn och
kysste honom. Nu insvepte han sig tårögd i sin kappa och
försvann genom dörren. Ännu en lång stund stod hvar
och en tyst och snyftande qvar på sin plats; det hade blifvit
så tomt, så ödsligt. Lika tysta och försagda togo gossarne
sina böcker, utgingo den ene efter den andre, icke som
vanligt med gny och buller; och, när Nahum hemkom, stod
den enögda gumman i dörren och berättade hela uppträdet,
som var så oändligt rörande, ty hon hade stått vid 
skolfönstret och sett deruppå. »En sådan lärare,» tillade hon,
»erhållen ni aldrig mer; men så var han ock värd det goda
pastoratet; himlen gifve honom lycka och trefnad!»

Mellanterminerna tillbragte Nahum i en djup enslighet
hemma hos sin mor. Hon var från dessa gamla, ärliga
dagar, då det att känna väl sin kristendom, förstå sig på
att sköta ett hushåll och allvarsamt upptukta sina barn
hörde till qvinnans förnämsta prydnad och åliggande. 
Likväl herskade äfven på den tiden ett slags fåfänga och 
modsjuka. Dertill hörde till exempel att äfven i den 
strängaste kyla i tunna bomullsstrumpor och siden- eller 
saffiansskor besöka kyrkan, ha kyrkkryddor med sig och 
solfjäder i hand, äfvensom håret upplagdt i många 
vidunderliga fasoner. Arbetsdagarne var hon jemt sysselsatt, steg
upp klockan fyra om morgnarne och, var det vinter, surrade
spinnrocken ända till sju. Kom man ej om söndagarne till
kyrkan, måste Nahum föreläsa evangelium och dess 
förklaring ur Norborgs eller Fants postillor, hvarvid hon ej
sällan anmärkte och rättade uttalet. Stundom läste hon
sjelf, lade sedermera igen boken och frågade predikoord.
Kaffe utgjorde hennes mest älskade dryck. Att vara detta
förutan var att beröfva sig mer än halfva lifvet. Tvenne
koppar innefattade det vanliga qvantum, hvaraf den sista
dracks på bit. Hon umgicks med få. De husliga 
omständigheterna tilläto det ej heller. Hon fann sig nöjd och
belåten med allt. Den enda klagan, hon förde, var öfver
de svåra tiderna i motsats till dem, hon i sin ungdom 
upplefvat. Morgon och afton läste hon sina böner och sitt 
kapitel ur bibeln eller sin vers ur psalmboken, hvilket, som
hon försäkrade, hvarje qväll skänkte henne en ljuf och 
angenäm sömn. För skrock var hon icke helt och hållet fri,
och vid godt lynne hade hon många historier att framdraga
om hvad som inträffat med hennes föräldrar, äfven som
med henne sjelf. Sonen, hvilken trodde sin upplysning
fordra att härutinnan söka rätta henne, tedde sig dock, när
det gälde, vida klenmodigare, och, när mörkret började 
utbreda sitt täckelse, kunde det minsta rassel af ett fallande
löf, det obetydligaste surr af en yrvaken fluga sätta honom
utom all fattning. Brist på umgänge bidrog kanske äfven
härtill. För öfrigt sysselsatte han sig på de lediga 
stunderna med botanik, och backar och klippor, ängar och
bäckar blefvo snart hans käraste kamrater och omgifning.
Härigenom införlifvade han sig innerligare med naturen.
Dess friska, helsosamma skönhet insmög sig oförmärkt i
hans hjerta, renade och luttrade hans inbillningsdrömmar
och bevarade själen för dessa sjukliga utsväfningar, hvilka
äro en följd af lösslitandet från det oskyldiga, enkla och
behagligt sanna, som framställer sig i naturens yppigt 
omskiftande taflor.

På den tiden hade den så mycket omtalade, nu mera
nästan förglömda och alldagliga Frimurareorden börjat få
rykte ned åt landet, hvarest flere loger voro inrättade. 
Tankarne öfver detta samfunds ändamål voro då ännu mycket
delade. De upplystare betraktade den helt enkelt såsom
en välgörenhetsanstalt; de enfaldigare, om de just icke 
vidhängde den gamla sagan om slagtandet af barn för 
Storturkens räkning, runkade dock på hufvudet åt en inrättning,
som äflades att insvepa sig i ett rigtigt egyptiskt mörker.
Uppmärksamheten härå bragtes ännu ytterligare i omlopp
genom följande tilldragelse. En dag inträffade en bonde
med sitt lass på torget. Under det han sysselsatte sig med
försäljningen af en stor gödkalf, framkom till honom en
obekant, till växten reslig figur med stora polisonger och
en basstämma till röst, lade handen på hans axel under
yttrande: »du ser mig ut att vara bra fet,» hvarvid den
fremmande såg honom skarpt i ansigtet; »du kunde rätt väl
passa åt hundturken!» Bonden, som förstod halfqväden visa,
sjönk härvid liksom stendöd till marken och svarade med
en skälfvande ton: »Jag är visst icke fet, nådig herre.» --
»Nå, nå,» fortsatte den obekante, »så skola väl russin och
mandel förskaffa dig bättre hull. Får du spisa detta i tvenne
månader, hoppas jag, du skall blifva lagom och så, som jag
vill ha dig.» -- Bonden utom sig af fasa sprang genast
från lass och kalf, troende sig hafva idel frimurare efter
sig. Ryktet om denna händelse utbreddes snart öfver allt
på landsbygden, man talade redan om en förestående 
generalslagt, samt huru den och den bonddrängen hastigt 
förvunnit, utan att man fått veta hvarthän. Alla grufvade sig,
och förskräckelsen tillväxte så, att ingen vågade sig till
staden, än mindre till torgs, hvaraf en allmän hungersnöd 
hotade att utbrista, i fall ej hemliga tillsägelser mellankommit, 
hvilka uppmanade församlingarnes presterskap att för
all del öfvertyga allmogen om det ogrundade i de kringlöpande 
dikterna. Tilldragelsen kom jemväl för Nahums och
hans kamraters öron med den närmare omständigheten, att
den förut i vår berättelse omtalade, humoristiska gymnasisten 
tillstält hela det löjliga upptåget.

Händelsen verkade emellertid, att ungdomen började
grubbla på, hvad frimurarne egentligen kunde hafva för
sig, och Nahum var ej ibland de minst nitiske forskarne.
Det märkliga förhållande, att ingen, ej en gång under yrseln
af det starkaste rus eller höjden af den vildaste galenskap,
upptäckt något af detta förbunds hemligheter, stegrade i
synnerhet nyfikenheten. Ändtligen fick saken luft. På en
auktion öfverkom Nahum en bok, hvilken afhandlade 
<sp>konsten att göra guld</sp>. Genast förenade man sig till 
instiktelse af en orden, hvilken skulle hafva till föremål denna
ädla och rara konst. Men boken var författad på tyska,
och ingen begrep deraf en rad. Lyckligtvis åtog sig en af
ledamöterne, hvars fader varit Pomeran, att utarbeta en
öfversättning. Emellertid föresväfvade frimureriet allt igenom
såsom det sanna idealet, hvarefter man borde bilda den nya
stiftelsen. Till en begynnelse uppsatte man en gräslig 
förbindelse skrifven på pergament, den en och kvar utfäste
sig till den obrottsligaste tystnad. Dokumentet undertecknades 
med ledamöternas eget blod och förvarades i en bergsskrefva 
utom staden. Man aktade äfven nödigt att för orden
uttänka en särskild schiffer med de mest vidunderligt 
sammansatta krumelurer, ytterligare att med krutpunkter pricka
sig på armarne. Prickningen förestälde en sexuddig stjerna
med ett G i midten, hvilket skulle betyda <sp>Guld</sp>. Hos en
tapetmålare bestälde man ett slags förhänge, som skulle 

afdela sjelfva arbetsrummet, och hvaraf det innersta fick namn
af det <i>allra heligaste</i>. Likaledes lät man förfärdiga ett par
ljuskronor af trä. Bråksammare tillgick vid öfverläggningarna 
rörande det namn, sällskapet skulle antaga, och hurudan 
klädedrägt ledamöterne borde bära. Riddare af det gyllene 
skinnet, de Helige och utvalde i pyramiderne, Memfis
prester, Magerne i palmlunden, de Tolf braminerna vid
Ganges, med flera lika klingande benämningar, föreslogos och
förkastades. Hvad klädebonaden vidkom, önskade några en
hemsk och förskräcklig med dödskallar, dolkar och masker
Andra, som tyckte, det konsten att göra guld hörde till
den hvita och ej till den svarta magien, yrkade ljusa och
leende färger jemte symboler, som motsvarade solen och
firmamentet. Sedan man nära en månad tvistat om dessa
ämnen, upplöstes sällskapet af sig sjelft eller rättare fann
sig nödsakadt dertill, emedan det vid närmare forskning 
uppdagades, att den förmenta öfversättaren icke ärft ett tyskt
ord efter sin fader mer än <sp>dass</sp> och <sp>aber</sp>, och att för öfrigt boken enligt en kunnig gymnasists försäkran endast innehöll 
de mest förvridna galenskaper, samt att dessutom blotta
tillrustningarna skulle kosta mer, än hvad sjelfva guldet
vore värdt.
	
Den ena idéen föder dew andra. Sedan man misslyckats
i guldmakeri, slog man sig på att blifva <i>röfvare</i>. En
tallskog strax utom staden erbjöd en tjenlig plats, och ett
berg med sina skrefvor och gångar ett samlingsnäste för
sjelfva röfvareflocken. Platsen hade äfven ett högst ohyggligt 
utseende. Rundt omkring växte halft förtorkade enbuskar 
och martallar. Från ett tätt bredvid liggande träsk
uppkrälade ödlor och grodor. Ljung, getpors och sqvattram
utgjorde traktens enda prydnader, hvaraf de senare spridde
en frän och obehaglig lukt. Inga sångfoglar i trädtopparne,
endast svarta korpar och skrattande skator. Längre bort
lågo spridda ben af hästkäkar och hästfötter. Stället 
fördystrades ännu ytterligare genom gamla traditioner om
elfvor, gastar och bergstroll, och på en liten grön plan såg
man verkligen en så kallad elfdans. -- Man skred genast
till verket. Gångarne i bergen rengjordes från ormbunkar
och småsten, väggarne och golfven belades med frisk mossa,
tak tillskapades af flätade granqvistar, och ini den största
gången inrättades ett slags soffa eller hvilobädd af sten och
torf. Den längsta bland skolgossarne, en mörk och mager
gestalt med becksvart hår och bruna glänsande ögon, utsågs
enhälligt till anförare och lät kalla sig <sp>Mazarino</sp> eller
Röfvaranföraren i den svarta skogen. Vanliga skjutgevär
hvarken egde eller vågade man nyttja. I stället begagnade
man kist- och kammarnycklar, på hvilka man filade ett
fänghål och sköt hvar annan i ansigtet med löst krut. De,
som ej kunde förse sig med dylika vapen, buro bågar och
träsablar. Inom en half månad voro tre fjerdedelar af 
skolungdomen röfvare. Mat, sömn, lexor, allt försummades för
nöjet att få deltaga häri. Skogen vimlade, i synnerhet 
söndagseftermiddagarne, af dessa objudna gäster. Stadens 
pigor skrämdes från att mjölka kreaturen, hästar skenade på
landsvägen, och ej sällan slutade leken med blodiga uppträden. 
Ändtligen blef saken bekant för skolans rektor;
röfvaranföraren fick böta med en stut, några med handplaggor 
och de öfrige med en skrapa. Som den ofvan
nämde Mazarino var bland de fattigare skolgossarne, sammansköt 
man efter råd och lägenhet bröd och matvaror till
en ersättning för hans öfverståndna lidande.

Slutligen började man bli något förnuftigare, och det
öde, som öfvergått den arme röfvarhöfdingen, gjorde hvad
det kunde. Men ordensvurmeriet ville ej låta bota sig. Det
kom äfven snart å nyo i gång, ehuru på annat sätt. Sedan
man pröfvat sig i den fysiska, ville man försöka sig i den
andeliga, tanke och fantasistyrkan, och så uppstod ett 
sällskap, hvilket skulle sysselsätta sig blott med litterära 
föremål, i synnerhet skaldekonsten och vältaligheten. Man tog
härvid till mönster Svenska akademien, såsom den mest
idealiskt snillrika stiftelse, man kände. I likhet med den
samma fanns äfven här en direktör och en sekreterare, item
hedersbänk, stora och lilla medaljen eller karamellen, såsom
några skämtare sedermera benämde den, mention honorable,
inträdestal, hvari man vidt och bredt ordade om sin egen
oduglighet, med ett ord, sällskapet liknade på det nogaste
sin förebild, med undantag af vaktmästare, amanuenser,
stånddrabanter och åhörare, samt en briljant sal, om hvilket
allt man ej egde något begrepp, emedan det ej stod att
läsa uti akademiens tryckta handlingar. Hvar och en
såg sig naturligtvis för ett stort ljus. De flesta 
täflingsskrifter voro endast efterhärmningar, och de, hvilka ej på
detta sätt utmärkte sig, buro stämpeln af den mest 
originella dumhet. Skulle någon tala, så måste den arma 
Lehnbergs <sp>Birger Jarl</sp> eller <sp>Gyllenhjelm</sp> tillsläppa långa rader; rimmade man, så briljerade den ene med <sp>Leopolds</sp> pompösa fraser, en annan jemrade sig med 
Lidners <sp>Spastara</sp> eller sökte med Kellgren att skratta 
åt tidens dårar och gjorde antiteser med Valerius. Blott man påhittade
försvarliga rim och versen ej för mycket haltade, var poemet 
förträffligt. En af de täflande tog dristighet till sig
och afskref hela <sp>Medborgaren</sp> ur Silfverstolpe; ingen af
ledamöterne kände originalet. Man åhörde, man hänrycktes,
och täflaren, hvilken naturligtvis tilldelades högsta priset,
mottog komplimenter i de mest bombastiska ordalag. Han
gälde sedermera en lång tid för sällskapets yppersta skald,
tills efter några år, då stiftelsen var upplöst, tjufnaden till
allas förvåning upptäcktes.

Från de nedre klasserna och den så kallade trivialskolan 
uppflyttades Nahum efter några år. Att ytterligare
orda om de större eller mindre tilidragelser, som under
hand inträffade, äfvensom att teckna de åtskilliga bruk och
seder, hvilka så väl vid skolan som på gymnasium på den
tiden voro gängse, anse vi för öfverflödigt, sedan den 
förträfilige Ödmann nyligen lemnat en så trogen teckning af
allt detta. Blott en enda tafla utbedja vi oss att ännu få
fmställa, nemligen <sp>Nahums första nattvardsgång</sp>,
hvarvid vi låta honom sjelf omtala den samma.
	
»Det förhöll sig, gudnås, med mig som med många
andra, hvilka skola beredas till det högtidliga <i>begåendet</i>, att
man icke så synnerligen tänker derpå. Jag och mina 
kamrater betraktade det mera såsom en examen, hvartill man,
liksom till hvar och en annan, genom utanläsning och 
inpreglandet af några förståndsfrågor gör sig skicklig; och
dermed trodde man det hufvudsakliga vara vunnet. Så
fortgick vecka för vecka och, i fall eftertanken genom 
lärarens förmaningar någon gång väcktes ur sin slummer, 
återsjönk han i samma dvala under tyngden af fremmande
sysselsättningar och förströelser med jemnårige. Någon
eftergift från den vanliga läsningen gafs icke. Men ju 
närmare det skred mot mået, ju mer återkom småningom 
besinningen. Det högtidliga, som väntade, stod icke mer i
ett fjerran; förlåten var uppdragen; man hade att framgå
icke inför menniskors, icke inför lärares, utan inför en 
rättfärdig domares anlete, och en bäfvan fattade själen. In
sinnesförändring, en rening borde försiggå; men huru, 
derom viste vårt förstånd platt intet att säga. Vi började då
leta i våra teologiska böcker, förnämligast Wöldicke, hvilken
vi ansågo grundligast, och se, nyckeln var funnen i de så
kallade <sp>actus gratiæ</sp>. Dessa voro sju, och vi egde knappa
8 dagar, som återstodo af vår beredelse. Alltså nära en
actus om dagen. <i>Kallelsen</i>, hade redan i födelsestunden
blifvit oss gifven, och <i>upplysningen</i> genom läraren. Härpå
följde <i>omvändelsen</i> och nu var det att friskt gripa sig an
med genomgåendet af sitt syndaregister. Derefter kom yrkandet 
på en <i>lefvande tro</i>, hvarförutan ingen nåd och frid,
intet godt verk vore att förvänta. Detta blef det benigaste
af allt. Man vädrade å nyo i alla teologiska luntor för att
komma denna <sp>fides vera et salvifica</sp> på spåren; men
förgäfves. Man stod der lika klok. Emellertid tillräknade
sin sig en förtjenst i sjelfva sträfvandet och tyckte sig
gjort vackert, när man söks uträtta hvad man förmått.»

»Sådan var min sinnesstämning, då jag en vårafton
med det Nya Testamentet i handen vandrade utåt fältet, i
mitt innersta på det högsta uppskakad och beklämd. Den
ena tanken efter den andra flög som en mörk läderlapp
förbi min själ, den ena känslan efter den andra uppsvallade
som en störtvåg och slukade hvar annan inbördes. Allt

befann sig i ett förskräckligt uppror. Intet visst, säkert
och beståndande. Utomkring mig hastade allt till nytt lif
och uppblomstring, inom mitt eget bröst bodde död och
förstörelse. Jag liknade en förhärjad borg, ett nedtrampadt
fält, en öken utan sol, utan grönska, utan något lefvande
ting. Trött och betagen af dessa hemska känslor, nedsjönk
jag på bädden af det friska vårgräset, tryckte mina darrande
läppar mot marken och suckade; »o jord, huru tusen gånger
lyckligare är icke du framför menniskan, som kallar sig
din konung! Hvarföre blef jag icke ett grässtrå, en mask
eller en liflös sten? Hvarföre kan jag ej med hjertat äfven
slita detta qval ur mitt bröst och förinta min egen varelse?
Hvarföre fick jag den förföljande tanken till min plågoande,
och den förtärande känslan till min eld, och dessa tårekällor
att gråta med utan uppehör? Och det evigt, odödligt! Jag
tror, och tror dock icke; den döda bekännelsen på de kalla
läpparne är ingen tro. Det är is i mina ådror, och likväl
brinner jag och förtäres. Och hvar stannar allt detta?
Hvar är målet, slutet, hvilan ? En omätlig rymd utan gräns,
ett brusande haf utan strand. Och du, hvilken kallar dig
den heligaste bland böcker, alla böckers bok, all sannings
och frids källa, tala, jag vill höra! Jag vill gömma hvarje
ord i mitt bröst, trognare än snäckan sin perla. Men tala
icke med jordiska läppar och med pusten af denna dödsvind! 
Väck mig, upplifva mig, tänd ljus här inne och utbred din 
värma här, här inom detta tomma, iskalla likhvalf! Ännu måtte 
det dock qvarfinnas en sträng på min själs luta; spela då 
derpå, att jag må få höra, det jag ännu är mägtig af en minuts 
lif, en sekunds suck!»

»Matt och bedröfvad vände jag mitt ansigte bort från
dagens stråle och gömde det bland blomstren. Jag förmådde
icke mera tänka. Nu hörde jag en i fjerran sjungande lärka,
och jag reste mig upp och lyssnade. Mot vestern nedflödade
det ett tecken från ofvan, suckade jag och satte mig att
läsa. Det var det femtonde kapitlet i Johannes evangelium.
Då tänkte jag på det förflutna och den Eviges godhet och
hans allt förbarmande nåd, och jag påminte mig mästarens
tröstande ord: <i>Af dem, du mig gaf borttappade jag ingen.</i>
Alltså skall icke heller jag helt och hållet gå förlorad!»

»Jag fortsatte att läsa: <i>Hvilken som icke blifver i mig,
han skall bortkastas såsom en gren och förtorkas</i>. Ja, 
grenen, den har ännu icke inympat sig med vinträdet. Jag
nedlade boken i gräset och gret, ty jag hade förgätit 
försonarens varning: <i>Mig förutan kunnen I intet göra.»</i>

»Det blef så tyst. Intet löf rasslade. Foglarne hade
upphört att sjunga, vinden att flägta. Det hade blifvit
afton, och solen förgylde i sin nedgång de yttersta kanterna
af molnen. Brännande tårar nedströmmade på min kind;
hjertat var så fullt, men det var icke lugnt, icke stilla.»

»Jag öppnade å nyo den heliga boken och läste: <i>Hade
jag icke kommit och talat med dem, så hade de icke synd;
men nu hafva de ingen ursäkt för sin synd</i>. Ack, huru
ofta och huru länge har icke Gud talat till mig, och jag
lyssnade dock aldrig rätt dertill!»

»Och nu uppsväfvade för mig vårens täckaste blommor,
och de framstego till mig, den ena efter den andra och
buro, hvar och en på sina blad, ett blomsterspråk om den
Högste; och jag gret, ty mitt hjertas blomma var förvissnad.»

»Och nu uppflögo alla himmelens foglar öfver mitt
hufvud och jag hörde deras tusenfaldiga stämmor och jag
gret deröfver, att min oskulds toner voro tystnade; och de
bevingade skarorna försvunno och jag såg mig stå i ett
stort tempel. Skogen reste sig till grönskande pelare, mellan
hvilka en sjunkande sol spred sina flammande lågor. Allt
var stilla. Ingen ton, intet ljud. Nu bortdog den sista
dagstrålen. På fästet stod aftonstjernan qvar, kullarne rörde
sig, och ur dem uppstego vingade blomsterenglar. Ehvart
jag såg, bar allt en mörkblå eller snöhvit färg. Intet 
störande skimmer låg öfver det hela; men jag vågade icke 
upplyfta mina blickar, ty jag kände mig icke ren inför Gud.»
»Jag igenlade boken, hopknäppte mina händer. Ack,
jag nödgades med konungen i <sp>Hamlet</sp> säga: <i>jag kan icke
bedja!»</i>

»Det blef mörkare. Det skred till midnatt. Någonting 
liksom ringde i mitt öra och hviskade: »andarnes stund
är kommen.» Jag spratt upp, såg på mig sjelf och tänkte:
»jag skall en gång ligga bredvid denna kropp, och då är
han liflös och kall. Detta öga rör sig då icke mer, denna
hand kan ej mer trycka någon väns!» -- Nu hörde jag
tolfslaget från det gråa tempeltornet. En andeflägt for öfver
min panna. Tåren var förrunnen. Högra handen låg mekaniskt 
vid sidan och den venstra under mitt hufvud. Ingen
suck, ingen tanke rörde sig inom min själ. Jag befann mig
liksom i en dödsslummer. Då flög en blixt genom rymden af
mitt inre, töcknet förskingrades, det klang som ett, 
orgelspel, en dufva for mellan solen och stjernorna, och på en
silfversky såg jag min moder vinkande och varnande. Några
tårar föllo såsom silfverpunkter från hennes kind ned på
mitt bröst. Jag uppspratt; synen var försvunnen.»

»Hjertat lugnade sig mer och mer. Den ljufva friden
återkom småningom. Tornets dofva slag och dess långsamt
dallrande efterklang, en ensam fogels qvidan, som icke
funnit sitt näste, väckte väl ännu en gång tanken på det
jordiska; men efter hand bortdogo de sista ljuden. Det
synliga var försvunnet. Jag såg en blidkad fader i höjden,
som bär allt med sitt kraftiga ord och sjelf nämner oss sina
barn. Jag suckade än en gång, och lätt och villigt steg
bönen till himlen; ty hjertat hade öppnat sig för dess
värmande ljus och en röst hviskade mig till återsvar: »den
är bönhörd!» Snart var jag hemma i min bädd, än en gång
en i förkrosselse uppsänd, brinnande suck till höjden, och
mildt tryckte sömnen sin kyss på mina ögon, händern föllo
korsvis till sammans öfver det lätt andande bröstet, och jag
insomnade.»

Detta var den första skapelsedagen af mitt inre, den
fjerde före min nattvardsgång; ljus och mörker skilde sig
åt, och se, <i>det vardt af afton och morgon den första dagen.</i>
Ändtligen nalkades den vigtiga stunden, <i>»Pingst, 
föryngringens fest,»</i>det högtidliga begåendet skulle firas.
Den beskedliga, enögda gumman var med sjelfva solen uppe
för att bränna och krusa vårt hår, tillse, att hvar och en
klädde sig städadt och snyggt, utan något dun på rocken
och med hvit näsduk i fickan. Sjelf läste hon med 
glasögonen på sig och snusdosan i hand ett kapitel ur sin stora
messingsbeslagna bibel och sjöng dertill en psalmvers. Kaffe
bjöds, men vi togo det icke, och gumman under upprepande
af orden ur katekesen berömde vår samvetsgranna känsla.
Hjertat var så lätt. Det förekom oss, liksom sväfvade 
fridsenglar mellan oss alla ifrån den ene till den andre. Vi
tyckte, att de hvarje ögonblick med sina osynliga händer
ville trycka oss närmare till samman hjerta mot hjerta och
famn mot famn. Man var så god, så mild, så öm, så hjelpsam. 
Detta röjde sig äfven hos dem, hvilka ej hade denna
höga fest att fira. Den, som egde en bättre klädespersedel,
lånade gerna åt den andre af sitt förråd, den fattigare 
ihågkoms med en finare halsduk, ett helare skoplagg. Man
hade allt <i>gemensamt</i>, och det fans ingen, hvilken åtminstone
den dagen nämnde något vara <i>sitt</i>. Det herskade bland oss
alla ett hjerta och en själ. Allt gammalt gnabb var förgätet
och förlåtet, och äfven de lärare, hvilka man mindre älskat,
inneslötos i våra tankar och böner.

Nu ringde den så kallade prestklockan och erinrade om
gudstjenstens snara begynnelse. Den gamla hedersgumman
stod redan på tröskeln, utstyrd i en vid, uppsatt mössa och
en svart kamlotsklädning, med psalmboken under armen
och manade till affärd. Vi uttågade. Hur skön och 
föryngrad framstälde sig ej naturen, hur ren, som en engels
bröst, himmelen med sitt flammande hjerta, solen!  Hur
sjöngo ej emot oss kyrkogårdens nylöfvade träd med sina
gröna, lättrörliga tungor! Från grafstenarne hade vinden
undanblåst det minsta dam. De reste sig som altaren i
denna dödslund, beprydda med friska blomsterkransar ej
från förgängelsens, men lifvets gårdar. Med ödmjukt sänkta
blickar, men med tanken upplyft mot höjden, instego vi
i det majestätiska templet. Talrikare än vanligt hade 
församlingen infunnit sig. Stämmorna från de sjungande hördes
denna dag starkare, ännu mera förhöjda af skolungdomens
sång från orgelläktaren. Intet störande missljud afbröt det
högtidliga, och andakten syntes upplifva alla, äfven de små
barnen, hvilka på pallar stodo och höllo jemte föräldrarne
i psalmboken. Predikan, äfvensom talet till nattvardsungdomen, 
var slutad. I de oskyldiga ögonen glänste hela
rader utåt tindrande, saliga tårar, liksom morgondagg från
ett rosenfält, och äfven församlingen skakades af en djup
rörelse. Under sjungandet af psalmen: <i>O Gud, som ej de
spädas röst föraktar</i>, begyntes tåget. Med den uppslagna
psalmboken i den ena handen och den hvita näsduken i
den andra, gingo vi två och två, och i spetsen för alla
sjelfve läraren, som beredt oss. När vi skredo förbi den
gamla, beskedliga gumman, sågo vi upp mot bänken, der
hon stod. Stora tårar tillrade utför de fårade kinderna, och
vi hörde, huru hon med gäll röst instämde i sången; 
hopknäppande sina händer, blickade hon än ned på oss och än
uppåt mot höjden. Då vi varseblefvo vår lärare, tycktes ett
mod upplifva allas bröst, liksom skulle han hafva framfört
oss till den Eviges tron med dessa ord: <i>Här är jag och
barnen, dem du mig gifvit hafver</i>. Framkomne till altaret,
delade vi oss i tvenne flockar, och, när läraren knäböjt,
slöto vi oss på samma sätt kring den heliga altarringen.
Hvad själen i detta ögnablick kände, hvilka himlar af saliga
rörelser der utbredde sig, upplysande, värmande, lifgifvande,
förmår ingen menniskotunga uttala. Det är ett språk för
englar, ett tal i de saliges församling.

Efter begåendet delade vi oss åter i tvenne flockar och
knäföllo, ända till dess allt var slutadt, vid altaret, då vi på
samma sätt återgingo till våra platser. Vår gumma syntes
icke till. Hon hade skyndat hem för att tillaga den lilla
midddagsanrättningen, efterse, att allt var städadt och i 
ordning, färska löfqvistar satta i spiseln, i fönsterhakarne kring
väggarne och dörrposterna, samt löf utströdt på golfvet, ja
ända ut i förstun och på trappan. Narcisser och tulpaner
förhöjde ännu mer den enkla prydnaden. -- Hur dubbelt
skön förekom ej nu vid utgången från kyrkan naturen och
den späda sommaren! Solen kastade sina varma strålar ej
blott in i våra fridsblickande ögon, utan äfven i djupet af
våra hjertan, hvilka återglänste som källspeglar, lugna och
klara. Blott en bild, och den allena, såg sig deri med sin
oförgängliga frukt och sina lummiga grenar, <sp>lifvets och
korsets träd</sp>. Rörde sig ett löje på läppen, så var det en
majflägt, en pingstmorgon öfver rosor, en fridsam bäcks lena
krusning kring stranden blomster. Man ville älska, man ville
omfamna allt. En gemensam frid genomtonade hvarje bröst. --
Nu anlände man till sitt hem. Den hedervärda gamla mottog
oss på tröskeln och införde oss i sin lilla sal. »I dag, sade
hon, skall ni spisa med mig, visserligen på husmanskost,
men välment.» Den första filbunken på året primade mellan
majblommor vid ena ändan af bordet och en rökt skinka
vid den andra; »emedan,» som gumman sade, »jag i morse
hörde göken, och derföre kan man utan fara äta spicket.»
En försvarlig kalfstek påminde slutligen, att det fans mer
än två rätter till i verlden. En af oss måste läsa högt till
bords, och gumman lade före rätt rundeligt, samt till och
med trugade. Det erbjudna, men försmådda morgonkafet
förvandlades nu till traktamente för eftermiddagen, hvarefter
man skyndade till kyrkan för att bevista aftonsången.

Om qvällen företog man sig arm i arm en spatsergång
i det gröna; ty man ville undvika kamraters stojande buller
och lekar. Naturen nedblickade från fästet lika mild. De
outtröttliga lärkorna fortforo ännu med sin jublande 
aftonsång i den blå dômen, och, när solen böjde sitt hufvud för
att kyssa lönnarnas och almarnas kronor, sjöng en trast sitt
gälljudda qväde till farväl åt det glimmande klotet. I
hennes bana uppsteg månen, liksom återhemtande de spridda
strålarne till en efterskörd. Tysta som heliga tempelstoder
i Asiens palmlundar, stodo vännerna bredvid hvar andra,
och hvarje själ kaäböjde såsom offerprest vid sitt hjertas
altare inför den Allsmägtige; från höjden nedsvallade med
månens och stjernornas silfverfloder frid och nåd och 
välsignelse öfver de bedjande, och Han, som var, som är och
som <i>komma</i> skall, <i>såg på det Han gjort hade, och se, det
var godt; och det blef af afton och morgon den sjette och
sista dagen.</i>
-

<tab>ÅTTONDE KAPITLET

<tab><i>Jag vet ej, om det jag ämnar skrifva är det förra; det
senare skall det icke blifva!</i>
            Kritiska anmärkningar om hjeltedikten: TÅGET
            ÖFVER BÄLT.



På Serafias dag, den 3 Sept 18 -- -- sutto tidigt På morgonen 
tvenne i anfäktelse stadde ledamöter på hvar sin
sida om Norrström, den ene i en hvit, den andre i grön
nattmössa. De förre var grefve Liljekonvaljenstolpe, hvilken
tagit qvarter tre trappor upp i Bergstrahlska huset; den
senare Hans exellens, m. m. Herr grefve Husgafvel, hvilken
bodde i sin egen våning nära Brunkebergstorg. Den först
nämde arbetade på en inlaga till justitie-ombudsmannen
med så lydande början:

"Till Sveriges, Götes och Vendes Justitie-Ombudaman.

             Ödmjukaste memorial!

Allt sedan de välsignade konstitutionen af år 1809,
uppsatt och tillvägabragt genom några behjertade män, hvilka
i farans ögonblick insågo behofvet af en återgång till den
högborna, med nordens fjellar lika urgmamla, svenska friheten
borde väl i ett sjelfständigt och lagbundet samhälle intet
högre syftemål afses än helgden af de lagars vård, genom
hvilkas rätta tillämpning och noggranna efterlefnad 
fosterjorden ser sig betryggad, medborgarens rätt befäst, 
samhällsbanden fastare tillknutna och rättvisan utan afseende på
mannamån eller veld lika billigt och jemt skipad, så för
regent som undersåte, så för den mägtige som för den ringe,
med ett ord, den verkställande magten, inseende gränslinien
så väl för sina rättigheter som sina pligter, förstå att hemta
från sjelfva den lagskipande både grunden och tillämpningen
för sitt handlingssätt; -- så mycket bedröfligare att då
nödgas vidgå, att dessa gränser öfverskridas, dessa pligter
uraktlåtas, dessa åligganden nedflyttas under en ståndpunkt
af tomma ord utan betydelse eller innehåll, så mycket 
oförsyntare, då i de länder, der frihetens, upplysningens och 
hyfsningens välsignade fackla ännu icke strålat, dylika 
företeelser äro nästan okända, i de länder, der despotism, hierarki
och kastvälde ännu smida tre fjerdedelar i bojor och mörker.
En stråle af hopp hvilar dock ännu qvar i det kraftiga
handhafvandet af ett embete, som eger sig uppdraget vaka
öfver rätt och rättvisa, öfver frihet och lag, med ett ord
öfver de konstitutionella föreskrifternas bibehållande i helgd,
att statsmaskinen må orubbad fortgå till sitt mål, hvarje
hjul och hvarje kugg i den uppfylla sin bestämmelse; det
blifver, säger jag, för hvarje sitt fosterland nitälskande 
medborgare af högsta kraft, tillit och stöd att uppblicka till
dessa mensklighetens ljusare höjder; och det är i 
medvetandet häraf, jag nu af behjertadt mod, med redligt lugn
och tryggadt hopp vänder mig till det af Rikets Högloflige
Ständer utsedda, valda och konstituerade <sp>Ombud</sp>, hvilket
blifvit kalladt till ofvan nämde dyra och vigtiga förtroende,
på det sanningen må blifva uppdagad, vederbörlig 
upprättelse den förfördelade gifven, och blygsel och förakt 
offentligen stämpla, brännmärka och tillintetgöra öfverträdaren,
äreskändaren och den lagbrytande.» -- -- --

Så långt hade han hunnit, då han plötsligen stördes af
den sofvande kongl. hofpredikanten, teol. licentiaten, juris
utriusque doktorn och kirurgie magistern Josua Bosander,
hvilken i en rankig tältsäng arbetade på ett kärleksbref till
sin älskade Lisett. -- »O min allra sötaste! med detta 
utrop börjar och slutar jag mitt bref. Mycket har jag lidit;
men Gud ske lof att det är väl öfverståndet. Grefven är
en desperat man. Han måtte väl inte sakna den der 
kardusen, du var så huld och skänkte mig vid afresan.» --

»Hvad är detta?» skrek grefven och reste på sig. »Får
jag icke heller här förblifva i fred för den sakramenskade
skolfuxen och pedanten? Holla! Bosander! hvad är det herrn
fuskar med om kardusen? Fort fram med historien! He!
hur är det nu?"

Bosander spratt upp. -- »Min Gud, är det grefven
sjelf.» -- »Ja, just han sjelf; men hur var det med kardusen?
Lisett lärer ha försett herrn, kan jag förstå, med tobak
för hela terminen!» -- »Hvaba? Lisett!» -- »Ja, just hon.
Gör sig ej så storögd. Ni är en salcramenska hundsfott,
och gjorde jag rätt, så skulle jag smörja er, om jag ej hade
den här sakramenskade hedersmnannen och justitiekarlen på
halsen. Hvar var jag nu? Låt se! -- »och blygsel och
förakt offentligen stämpla, brännmärka och tillintetgöra 
öfverträdaren, äreskändaren och den lagbrytande.»

»Pappa;» ropade det i en annan säng. -- »Hvad nu?»
-- »Få licentiaten Bosander och jag fram på förmiddagen
gå ut och se oss omkring litet grand i staden?» -- »För
att rida barbaka och komma för polisen!» -- »Pappa!» --
»Tyst pojke! jag kommer alldeles ur koncepterna. Hvar var
jag nu: »blygsel och förakt offentligen stämpla, brännmärka
och tillintetgöra öfverträdaren, äreskändaren och den 
lagbrytande.»
	
Med icke mindre outtröttlighet arbetade framför sin
mahogny-belagda skrifpulpet Hans excellens Herr grefve 
Husgafvel. Han var nu som ifrigast sysselsatt med 
ihopalappandet af en stadga för ett af honom i hufvudstaden 
nyligen funderadt sällskap under namn af <sp>Sällskapet för 
utrotande af stöld och tjufveri</sp>. Bland ledamöterne hade
vid det sist förflutna sammanträdet ett slags söndring 
uppstått. Någre ville taga saken absolut, samt att en hvar
ovilkorligt och för alltid skulle afsäga sig icke blott att
stjäla, utan äfven att snatta. Emot ett sådant stadgande
reserverade sig andre och yrkade på vissa undantag. Bland
föremål, hvilka förnämligast sysselsatte excellensens 
eftersinnande, var utom det angifna äfven det förslaget, att eho,
som i trettio år bevisligen afhållit sig från stöld, skulle 
erhålla belöning; vidare, att alla tjufvar skulle inskrifvas i
den så kallade <sp>Svarta boken</sp>; hjelpte ej detta, skulle de
till skräck för sig sjelfva och till varnagel för andra 
stentryckas och porträtterne uppklistras å fängelsemurarne; 
vidare, att en större tillgång på dyrkfria lås borde beredas,
tjenliga skrifter, såsom <sp>Carthouches</sp>, <sp>Guntlachs</sp> och <sp>Silfver-Jans lefverne</sp> och förskräckliga ändalykt, författas
och för billigt pris hållas allmänheten till handa, samt 
slutligen oundgänglige embetsmän, såsom ordförande, vice 
ordförande, öfver- och under-kamrerare, skattmästare, sekreterare
och arkivarie tillsättas, och det med så pass stora löner, att
de ej inlockades i frestelse att stjäla.

Medan exeellensen på sådant sätt offrade sina dyrbara
krafter till det allmännas väl och förkofran, inburos dagens
tidningar. Det första, hvarefter hans höga nåd nyfiket 
forskade, var naturligtvis det, som för gårdagen blifvit 
<sp>bortstulet och förloradt</sp>. Med tårfulla ögon läste han här
om matskedar, hvilka på ett besynnerligt sätt förkommit,
guldur, som midt på ljusa dagen blifvit från väggen 
bortstulna, schalar, hvilka vid bortgående ur krambodarne blifvit
af välklädda fruntimmer tillgripna, galoscher vid det och det
tillfället bortbytta och sämre eller alls inga lemnade i stället,
vidare om förrymde fästningsfångar, <sp>Carlsöner, Qvickar</sp>
och <sp>Tullbergar</sp> m. m. Sedan han häraf fått sitt 
tillbörliga lystmäte, vände han om bladet för att genomögna <i>ankomne resande</i>. Hvad som då synnerligast väckte hans
uppmärksamhet var följande långa titel: kongl. hofpredikanten, 
teologie licentiaten, juris utriusque doktorn samt kirurgie magistern Bosander, anländ resande från Vestmanland och boende i Bergstrahlska huset.

Ett ljus uppgår. En hög idé fattar och genomtränger
hans inre. »Hvad,» säger han till sig sjelf, »om <sp>Sällskapet
för stöld och tjufveri</sp> till sin sekreterare utkorade en
sådan moraliskt och kristligt bildad man, ett ljus redan i
och för sig genom sin teologie licenciatur, rättskunnig och
lagfaren genom sin juris-doktorshatt, och skicklig i kirurgien 
genom de medicinska examina han undergått? Kan
möjligtvis för tjufvars och skälmars förbättring ett högre
ideal, i en enda person sammanfattadt uppställas? 
Visserligen känner man icke ännu hans karakter och uppförande,
men tvifvels utan äro de båda goda. En förträfflig 
acqvisition! Jag vill på ögnablicket kalla honom till mig!

Betjenten inropades. Namn och adress lemnas med
tillsägelse att anbefalla ofvan besagde man att klockan tio
infinna sig hos hans excellens i afseende på en viss 
angelägenhet. Någon utstyrsel med prestkappa eller skor och
silkesstrumpor behöfves icke; såsom resande vore han 
tillräckligt ursäktad. -- Betjenten gick att uträtta ärendet och
hans exeellens att stärka sina afmattade krafter i frikasé på
kalf, äggbubbert och en glittrande madera-butelj, för att
äfven der <i>lefva i sina mödors minne</i>.

Under tiden hade grefve Liljekonvaljenstolpe fått sin
inlaga färdig; endast karta fattades. Såsom appendix och
till egen rättelse hade han uppsatt följande promemoria:

1:o. Besökes justitie-ombudsmannen, för hvilken målet,
med hänvisning till åtskilliga paragrafer i grundlagen, i
korthet andrages. Frågas, omn recipisse härå skall tagas?

2:o. Kongl. poliskammaren. Sanning och ett frimodigt
språk vare här lösen. Den ringaste medborgares rätt är
helig. Likhet inför lag grundvalen. Erinras om tillämpningen 
af 29 Cap. 1 och 3 § Rättegångsbalken, item 4 Cap.
8 §, samt 60 Cap. 1 § Missgerningsbalken.

3:o. Besökes presidenten V. och statsrådet R. Höflighet, 
men intet kryp. Efterfrågas på samma gång, om några
elektoralbaggar blifvit införskrifna och till hvad pris?

4:o Hjelper ej detta, efterhöres, när nådigst företräde
kan erhållas hos Hans Majestät sjelf, eller

5:o. Uppsökes redaktören af Argus med anhållan, att
handlingarna måtte i hans tidning blifva införda och 
allmänheten sålunda icke längre hållas bakom ljuset i en sak,
som knappast är tänkbar i ett hyfsadt och konstitutionellt
samhälle.

Klockan slog nio, och ännu satt grefven fördjupad i
sina betraktelser, då det knackade på dörren och en betjent
med guldbroderad krage och ficklock inträdde. -- »Hå, hå!»
mumlade grefven mellan tänderna, i det han reste sig och
gjorde en sväng öfver golfvet, »det här betyder något;
men man kommer för sent, mitt beslut är redan fattadt.»
Med en nästan spotsk uppsyn vände han sig till betjenten
under förfrågan: »hvad vill ni?» -- »Jag är skickad från
Hans excellens herr grefve Husgafvel.» »Åh! det är
misstag. Jag vet mig icke ega något obytt med Hans 
excellens.»- - »Förlåt mig,» härvid uppdrog betjenten den
lemnade adressen, »bor inte här en hofpredikant Bosander?»
-- »Jo, han står der.» -- »Hans excellens önskar, att herrn
är god och stiger upp till honom i dag klockan tio. Hans
excellens har något angeläget att tala med herr hofpredikanten.» 
-- Bosander bugade sig mycket ödmjukt. -- »Hvaruti,» 
fortfor grefven, »kan det bestå?» -- »Det vet jag icke,»
var betjentens svar. -- »Nå, så vet jag det då,» i det han
betydligt höjde tonen och slog sig för bröstet; »men helsa
Hans exctellens och säg, att hans mellankomst blir här utan
ändamål. Hvad för öfrigt Herr Bosander beträffar, skall
han på klockslaget infinna sig, blott han får veta adressen.»
-- Den lemnades och betjenten gick.
	
»Hör på herre,» sade grefven, så snart betjenten var
utom dörren, »nu inser jag ganska ljust och tydligt, hvad
spel man vill drifva med mig. Men jag låter icke missleda
mig. Troligen söker man att genom er utforska mina
tankar; men de bedraga sig. Innan ni står i excellensens
förmak, är redan min inlaga inregistrerad. De få sedermera
se sig om, huru de skola bete sig. Emellertid går ni dit;
säg hvad ni vill, jag är och förblifver en man för mig, och
dermed basta.»

Bosander ref sig i hufvudet och var högst beklämd:
1:o i afseende på besöket hos en så förnäm och högt 
uppsatt man, hvarvid han ej rätt viste, huru han skulle bete
sig; 2:o i afseende på sin förestående examen. Han lagade
sig emellertid i ordning, borstade med mycken omsorg den
nyvända kaftanen, hängde den hvita näsdukssnibben ett
halft qvarter utom fickan, strök håret i en halfcirkel åt sidan,
stack en bit violrot i munnen för andedrägten och fattade
hatten under en djup suck. -- »Se så,» ropade grefven,
»klockan är tre qvart; skynda er, jag måste äfven ut.»
»Än jag då,» hviskade Julius, i det han hängde sig vid
grefvens arm. -- »Du får bli hemma.» -- »Söta pappa, får
jag inte följa med Herr Bosander?» -- »Så gack då, men
med vilkor, att du ej gör några snedsprång, det vill säga,
väntar beskedligt nedanföre på gatan; du får icke gå upp,
hör du det! Jag hoppas, att exeellens-trapporna aldrig skola
komma att besvära hvarken mig eller dig. Herr Bosander,
kom ihåg, hvad jag sagt! Föröfrigt: <sp>fiat justitia et 
pereat mundus.</sp> Farväl!»

Enligt den uppgjorda promemorian aflades det första
besöket hos justitie-ombndsmannen. Efter en stunds väntan
blef grefven invisad i ett förmak, der en något undersätsig,
bestjernad herre mycket höfligt mottog honom med anmodan
att sitta ned. Grefven androg sitt ärende, upprepade alla
möjliga grundlagsstadganden och lagparagrafer, kom 
slutligen i ekstas, steg upp, skrek och slog omkring sig med
armarne. -- »Herr justitie-ombudsman,» tillade han, »samhällets 
väl, äran och menskligheten kräfva härutinnan den
strängaste räfst. Det är ej i mitt, det är i rättvisans, i
sanningens och lagarnes namn, jag yrkar denna åtgärd.» --
»Min vän,» svarade den bestjernade med en kall och liknöjd 
ton, »jag är nyss återkommen från en embetsresas;
detta mål är mig alldeles okändt. Efter er berättelse och
i det skick, saken sig befinner, får jag meddela det svar,
att jag för det närvarande ej kan upptaga eller befatta mig
dermed. Den hör på intet sätt under min handläggning.»
-- »Verkligen!» -- »Ja herr grefve; föröfrigt hindra mig
mina göromål från allt vidare samtal i detta ämne. Ursäkta
mig, jag måste ingå i mitt kabinett för att expediera 
åtskilliga skrifvelser. Farväl.» -- »Nå, så ger jag,» utropade
grefven, »skock granater i en sådan rättvisa. Är detta en
justitie-ombudsman? Ett sådant svar. Han kan icke emottaga 
inlagan. Hvarföre lönas han då af staten? Är då
denna syssla en nullité..... »Jag har nyss kommit från en
embetsresa,»... »målet är mig okändt.» Skenfagra undanflykter. 
Och embetsresan! För att få flacka kring land och
rike och uppbära skjuts för 8 à 10 hästar och dricka brunn,
nyttja saltsjöbaden eller äta ostron och hummer i skärgården,
samt för syns skull besöka några förruttnade fängelsehvalf,
att sedermera vidt och bredt få orda derom uti Post- och 
Inrikes Tidningarne och derefter ytterligare omkoka det i en
justitie-ombudmans berättelse till nästa riksdag. Vänta,
vänta, rättnu börjar jag kommna i mitt rigtiga element. Förr
anade, nu ser jag det i verkligheten, att äfven detta embete 
är ett gyckel.... »Har föröfrigt inte tid, måste expediera 
åtskilliga skrifvelser.».... Ja visst, ja visst! Till den
och den borgmästaren, den och den landshöfdingen för de
förträffliga kalasen, den deliciösa sparrisen, de väl lagade
kyckligarne, det ytterst fina vinet, den upplifvande champagnen 
och så vidare! Nej, jag måste upp i polisen. Blixt
och dunder, och pest och förödelse, att man så skall förderfva 
sin tid och sitt lynne och på köpet skrika sig hes
för att ändtligen få det svaret utpinadt: »Jag har inte tid,
jag måste gå in i mitt kabinett,» (för att taga mig en god
frukost), »och expediera åtskilliga skrifvelser,» (det vill säga
spetsglas portvin).

Ett lika litet tillfredsställande besked erhöll han i 
poliskammaren. Ett tjufband var just då före och man sade
honom, att först efter en à tvenne timmar kunde han komma
före. På tillfrågan hvad han ville, och sedan han derpå
lemnat nöjaktig upplysning, underrättade man honom, att
ransakningen rörande det så kallade assistansmålet redan
blifvit slutad i poliskammaren och saken förvisad till 
kämnersrätt. Vid der anstäldt förhör hade det blifvit utredt,
att hästen tillhört en löjtnant Klatsch och blifvit af hans
dräng stulen. Drängen fortfor väl att neka; men flera bindande 
skäl tycktes sätta utom allt tvifvel ofvan nämde 
persons brottslighet så väl i afseende på det olofliga tillgreppet
af hästen, som ock af de å assistansen saknade persedlar.
Hvad den unge grefven beträffade, hade sanma dag genom
de af licentiaten Bosander qvarlemnade handlingar blifvit 
uppdagadt, att ett misstag egt rum, att hästen allra först blifvit
begagnad af drängen och sedermera lössläppt enligt postens
vittnesmål, hvilken sett kreaturet komma från assistansen.
Målet vore visserligen ännu icke till fullo utredt, men 
sådant det ungefärliga sammanhanget. Grefven skulle gifva sig
till freds. Man hade i allt fall handlat eftet lag. Det hade
vaarit ett okynne af den unga herrn att tillgripa en annans
häst. Fjerdingsmannen hade blott gjort sin pligt. Någon
efterlysning var ej gången i verkställighet. Allt vore nu
emellertid förbi och hela saken förgäten.

Detta lugnade icke grefven. Han mumlade en ed mellan 
tänderna och begaf sig ut på gatan. Der stötte han på
en gammal ungdomsbekant, för hvilken han berättade 
förloppet. Denne tillstyrkte honom, i fall han ville fullfölja
målet, att förskaffa sig en fullmägtig, samt lofvade till och
med vidtala någon skicklig och lagfaren man. Detta 
behagade grefven, och uppvaktningarna hos de tvenne 
statsråden, äfven som på högre ort, uteblefvo helt och hållet.

Vi återvända nu till de tre återstående: excellensen,
licentiaten och den unge grefven. Hvilken af dem spelade
största narren, blifver icke lätt att afgöra; men hvad vi
tryggt kunna försäkra är, att vår Julius var det minst.

Excellensen Husgafvel kunde med fog räknas bland
de menniskor, som hemtat sin mesta och snart sagdt enda
verldskännedom från kaleschen, hvari de åka eller 
hvarifrån de helsa på de förbigående, eller från bugningarna
och smickerströmmarne i hoftrapporna eller sina egna
audiensrum, den lilla visdom oberäknad, hvilken de insupit
ända från daddans joller till sin betjenings, sina rakares,
hårfrisörers och husdoktorers sqvaller vid morgontoiletten.
Hans uppfostran inföll under den så kallade <i>bons mots</i> 
perioden, då allt ville spela med en bländande yta, då en
vacker näsa, ett qvickt infall, en liten nätt talang, såsom
att kunna svarfva, afteokna en fiskarekoja med sina 
upphängda nät, småtäckt dansa och sjunga, författa en versstump
eller dertill sätta musik, gälde för någonting utmärkande;
då man i allt bemödade sig att hyfsa och städa, så att sjelfa
religionen fick, hvad man sade, ett hyggligare utseende, det
vill säga, afkläddes den stela pedantismens och ortodoxiens
lifkjortel och ikläddes sentimentalitetens galadrägt, 
enkannerligen i goda verk och gerningar, hvarmed förstods en
viss barmhertighet mot tiggare, så att man verkligen tryggt
kan påstå, att ingen under dessa tider befria sig i 
lyckligare tillstånd än just <i>dessa</i>, emedan hela verlden, alla
menniskor från regenten och excellensen till sotaren och
trappsoparen bråkade sina hufvuden med upphjelpandet af
deras kinkiga och förstörda vilkor, under det en sådan helt
obekymrad från sin halmkärfve i solskenet skrattade åt
dem alla.

Härmed förenade sig ännu en annan yrsel. Man ville
nödvändigt förbättra allt, hvad förbattras kunde. Man 
sammanskref tusen små broschyrer öfrer konsten att bli dygdig
och klok; den ene bråkade med att göra den andre 
sedligare, och båda lurade hvar andra, ty ingen ville taga första
steget. Emellertid gladde man sig åt de vackra förmaningarna 
och kände sitt samvete lättadt. Till en ännu kraftigare 
befordran af ett sådant allmänt dygdetillstånd (hvilket
med andra ord ville säga, att dryckeskaret måtte blifva 
utvärtes rent och väl poleradt), inrättades kommittéer, som
skulle ega sig uppdraget att lära, huru man borde kläda
sig, äta och dricka; ordnar, den ena befängdare än den
andra, hvilka med hand på boken skulle förbinda sina 
ledamöter att blifva ogement dygdiga och framför allt 
barmhertiga; man utfäste högst uppbyggliga belöningar af 
silfvergräddskålar, matskedar, guld- och silfvermedaljer att bära
på bröstet. Liksom det tillhörde polisen att blanda sig i
allt offentligt, borde äfven moralen lägga sig om bord med
allt enskildt. Deviserna på konfektyrer, emblemerna på
snusdosor, krok-kammar, bröstnålar, ja sjelfva bränvinsglasen
förseddes med dygdesentenser. Äfven poesien måste 
beqväma sig att antaga samma ton. Skulle man sätta sig ned
att frossa, var det hennes pligt att genom en moralisk
dryckesvisa åtminstone i sista versen varna för svalg och
dryckenskap, äfvensom att påminna om: <i>»att göra den usle godt
och vara beständig mot sin flicka.»</i> Emellertid blefvo
menniskorna allt värre. De åto och drucko och togo sig
hustrur, besökte bordeller och spelhus, gjorde bankrutter,
diskontlån, mördade och stulo, lemnade tempel och bönehus
tomma, gjorde falska sedlar och smädade hvar annan; 
barnmorskor blefvo en stående kast, under hvars vingars skugga 
tygellösheten utplånade hvarje blygsel; presten skulle icke blott
föra boken och de heliga sakramenten, utan äfven plåsterburken 
och lansetten, predika om potatisodling, färgstofter
och bästa sättet att förekomma brand och mältning på åkern;
skolkarbasen kastades i den evinnerliga fördömelsens eld;
i stället upptogs moralen med sina små sockergryn, 
utmärkningstecken och rosenkransar; hvar man gick, stod, satt,
låg eller befann sig, hade man den hedersgumman för sig,
och sjelfva papegojorna lärde att <i>frukta Gud och älska 
fäderneslandet</i>. I romaner, predikningar, teaterpjeser ville man
intet annat se och höra, än det som kunde uppbygga och
röra. Emellertid blefvo, som sagdt är, menniskorna ej en
hårsmån sedligare, och verldsförbättrarne kunde icke nog
förvånas öfver de felslagna beräkningarna. Man fortfor detta
oaktadt på samma väg, ehuru med lika slät framgång. Det
mest förundransvärda var, att icke allt störtade till samman
i ett bottenlöst och ohjelpligt kaos.

Denna teckning torde kunna anses såsom en tillräcklig
ledtråd för uppskattandet af vår excellens, äfvensom af
hans fantastiska äflande med dygdesällskaper och mera 
sådant. Sin lycka hade han grundlagt i hoftjensten, der han
alltid förstått att lämpa sig efter omständigheterna; börden,
jemte de derifrån oåtskiljaktiga anspråk på höga platser,
hade äfven gjort sitt lilla till. Numera till åren, hade de
gamla idéerna så petrificeret sig i hans hufvud, att det
starkaste åskslag ej skulle hafva mägtat rubba en enda från
sin plats.
Våra två andra vänner tågade emellertid gatan fram
och hunno det uppgifna huset. Julius lofvade vänta, och
Bosander steg under tunga pustar trappan uppföre. Efter
knappa fem minuter nedkom han och förkunnade, att 
alldenstund företräde ännu icke på en halftimme vore att 
förvänta, kunde den unga grefven för att förströ sig slå några
slag nedåt gatan och kring qvarteret, dock ej så, att han
för långt aflägsnade sig. Härmed var Julius naturligtvis
icke obelåten. Han tog genast märke på huset, lade för
mera säkerhet skull ett afbrutet tunnband vid stenfoten och
vandrade gatan uppåt. Många föremål fäste här hans 
nygiriga blickar. Än var det de lysande åkdonen, än de grant
utstyrda bodarne, än reflektionsspeglarne utanför fönstren,
än de halft springande fotgångarne, hvilka alla tycktes hafva
så brådt, liksom något obehagligt skulle hafva händt dem.
Slutligen uppnådde han Brunkebergstorg, der det icke litet
förundrade honom att se en sådan mängd af kuskar, schäsar
och hästar. Att de ej förskrefvo sig från det kongl. stallet,
kunde han förstå af utseendet, hvilket just icke var 
inbjudande. Han beslöt emellertid att på närmare håll betrakta
detta för honom så egna och nya skådespel. I ögnablicket
kommo, liksom på en trollvink, alla schäsar i rörelse, af
hvilka hvar och en i olika rigtningar gjorde sina svängningar
kring honom. -- »Hur är det,» skreks från alla håll, »ska
vi ut och åka i dag, ska vi köra fram med Grolle eller
Svarten eller Bläsen eller Stora galion eller det Unga lifvet
eller Lilla Friesendorfskan? Sitt upp! sitt upp! Hit herre!
hit!» -- Julius blef alldeles rådlös öfver en så oförklarlig
artighet, ehuru han visserligen mycket hört omtalas den
stockholmska belefvenheten. Slutligen tog han sitt parti,
hoppade upp i närmaste schäs, och klatsch! bar det af med
både grefve och åkaredräng ned åt Gustaf Adolfs torg, förbi
stora teatern och Karl den trettondes torg.
	
För andra gången är han nu ute på halsbrytande äfventyr. 
Från gatustenarne gnistrar det af hjulen. Schäsen
guppar och åkaren slår. Bosander håller på att bryta rygg
inför excellensen, den gamle grefven är på vägen hemåt,
jag utropar med Karl den elfte i hans syn: hvad skall allt
detta betyda och hvad blifver resultatet?

Trött och mödad inträdde Liljekonvaljenstolpe i sitt
rum. Ingen menniska syntes till. -- »Högst besynnerlig,»
mumlade han för sig sjelf. »Klockan är öfver tolf och
ännu ingen Bosander.» -- Han ropade på drängen, samma
svar. Ändtligen öppnas dörren. Den kaftanerade licentiaten
står midt på golfvet och vänder hvitögat ut. Grefven sprang
upp. -- »Nå, hur gick det? Hvad sade excellensen? Var
han uppskrämd? Räckte examen länge? Stod herrn på sig?
Ville han ackordera? Svara, det hin anfäktar herrn!» --
Bosander stod under tiden och stirrade rakt framför sig,
vände allt jemt hvitögat ut och kunde ej framföra ett enda
ord. Grefven började att stampa i golfvet. - "Har ni då
förlorat målet, herre, eller hur tunnor tusan är det fat med
er?» -- »Är inte Julius här,» frampustade ändtligen 
licentiaten. -- »Julius! han följde ju med er ut!» -- "Ja, 
visserligen; men jag ser ej till honom här. Jag trodde, att
han gått före mig hem.» -- »Före er hem! Var det inte
er pligt att efterse gossen? Ärnar ni åter anställa med mig
ett nytt spektakel? Ni måtte väl åtminstone kunna ge ett
klokt svar ifrån er. Ni tittar på er,liksom ni inte skulle
känna igen er sjelf. Eller har ni blifvit tokig? Vet ni,
hvem ni är!» -- »Jag? Jo, jag är sekreterare!» -- »Se så,
nu är saken komplett! Har ni nu äfven blifvit sekreterare.
Nej, detta här går för långt. Herre, står ni inte och grinar
mig midt upp i ansigtet! Ni är en sakramenska hundsfott,
och rätteligen borde jag på fläcken prygla den kongliga
sekreteraren ur er, om ni ej hade krage på er; ehuru, om
jag rätt besinnar mig, jag hade lust att anställa ett försök.»
-- Bosander drog sig till baka mot kakelugnen för att hafva
ryggen fri, och grefren, som redan fattat käppen, slängde
den åter ifrån sig, kastade sig i soffan under utrop: »ni är
och blir ett sakramenska nöt, så kongl. hofpredikant och
licentiat ni äfven är, vore ni äfven på köpet en 
revisionssekreterare!"

Den bekymmersfulla ovissheten blef dock snart skingrad.
Julius i sällskap med en okänd inträdde och berättade, att han
på ett torg blifvit tillbjuden få åka, som han trodde, för intet.
På tillfrågan, hvart han ville färdas, hade han svarat, att detta
qvittade honom lika, blott att åkningen kunde försiggå
inom en halftimme. Den skjutsande hade då föreslagit
Rosendal under försäkran, att man på tio minuter skulle
kunna hinna dit. Man hade derpå farit öfver en lång gata,
förbi åtskilliga kaserner, sedermera öfver en bro, hvarefter
man utkommit på en grön plan, tagit af åt sjökanten och
anländt till ofvan nämde ställe. Här hade Julius gått och
sett sig omkring, stannat framför en blomsterrabatt och 
afbrutit en löfkoja. I det sammma hade en gardist rusat
fram och fattat honom i kragen under hotelser af arrest
eller 3 riksdalers plikt för okynnet. Då Julius försäkrat,
att han icke egde en skilling på sig, hade äfven den 
skjutsande tillkommit och äskat betalning. Midt under detta
tumult hade denne okände vännen, hvarvid han pekade på
sin följeslagare, händelsevis gått förbi och efter inhemtande
af sakens förhållande godtgjort åkaren och med några 
tolfskillingar tillfredsstält den postande gardisten. Nu hade
en hofbetjent utkommit från slottet med anmodan, att de
båda ynglingarne skulle följa honom. Vid inträdet i slottet
funno de framför sig ett ungt och välbildadt fruntimmer i
sällskap med några andra. Med en synnerlig vänlighet hade
man frågat dem om deras namn och om sjelfva händelsen,
hvarpå det unga och vackra frumtimret klappat Julius på
kinden, bedt honom icke vara förskräckt, samt bortgått till
fönstret, afbrutit en eternell och räckt honom. Hvem denna
dam varit, viste de icke. -- Till bevis på berättelsens 
sannfärdighet framvisade nu Julius den oförvissneliga 
blomsterskänken.

Grefven, hvilken i begynnelsen ämnat skrubbhyfla sin
son för hans öfverdåd, lugnade sig allt efter berättelsens
fortgång och kände sig vid dess slut hemligen smickrad af
den uppmärksamhet, hans son väckt hos det obekanta 
fruntimret. Han vände sig nu till den trogne ledsagaren med
tacksam anhållan att få afbörda sin skuld och lära känna
namnet på sin sons borgenär. -- »Mitt namn,» sade den
okände, »är <sp>Nahum Fredrik Bergström</sp>, och min titel
-- blott och bart student.»

Värdaste läsare! Ändtligen hafva vi då åter sammanknippat 
den afbrutna berättelsen. Var ej manövern lyckad
och fintligt uttänkt? Det är dock icke författarens utan ödets
förtjenst, som förstått att sammanfoga allt till läsarens nöje
och tillfredsställelse.

Bosander, hvilken småningom återkom till rediga sinnen,
begynte nu framlägga sitt äfventyr hos excellensen. Han
hade bland annat äfven blifvit lofvad att få ingå som 
tjenstgörande hofpredikant vid hofvet. Hans lön som sekreterare
skulle uppgå till 666 R:dr 32 sk. b:ko utom ljuspenningar.
Resultatet blef att Bosander qvarstannade i hufvudstaden,
Julius afreste utan informator med sin far och sin nye vän
till Upsala, der han stäldes under en allmänt aktad 
professors uppsigt och bodde med Nahum i samma gård, 
hvartill nämde professor kallade sig egare.

-
NIONDE KAPITLET.


<i>På det jag må göra mina bref brukliga för det slags lärde, 
tala och tänka helt annorlunda, än förnuftigt folk tänker och 
talar, har jag infört denna brefvexling.</i>

                                    RABENERS Brefställare.




<b>Brefvexling.</b>

1.

<sp>Från Julius.</sp>

Till mina hulda föräldrar, min goda pappa och mamma
samt syster Paulina!

Min sista skrifvelse var mycket knapphändig; men pappa
skall se, att här går helt annorlunda till än på Gårdshamra
och under herr Bosanders ögon. Här är icke tid på att
sofva, tills klockan ringer sju, tacka Gud till tu om 
morgnarne, då man får sätta sig att läsa utan både eldbrasa och
kaffe. Om pappa vore inne i rummet, skulle pappa se,
hvilken hög af böcker öfver allt ligger uppstaplad, böcker
vid hufvudgärd och fötter, på golf och stolar, under sängen, 
i fönstren och på alla hyllor. Det är omöjligt att
komma fram till mig, utan att förut ha läst sig fram till
student. Så stor massa är det. Pappa kan då förstå, huru
pass mycken tid man har öfrig till brefrexling, liksom rum,
när man så der måste armbåga sig genom högen.

Annars skall jag säga mamma, att hon ej skall oroa
sig, att jag lagt mig till en tagelmadrass i stället för ett
dunbolster. Jag kunde ur både grekiska och latinska auktorer 
bevisa gagneligheten häraf. Mitt pennfodral glömde
jag visst hemma, och det ålägger jag dig, Paulina, att taga
reda på. Jag vill ogerna att det skall förkomma, efter som
jag fått det af morbror. Nu, för att komma till hvad pappa
vill veta, så vill jag derpå lemna besked, så godt jag kan.

1:o På pappas förfrågan, om några offentliga 
föreläsningar hållas öfver <i>vår välsignade konstitution</i>, så svaras:
blott öfver konstitutioner i allmänhet, af anatomie 
professorn, som har en lång, krokig knif och lika lång näsa,
hvilken under dissekeringen förlorat allt väderkorn.

2:o Hur det kan hänga till hopa med den så kallades
<i>historiskheten.</i> -- I brist på säkra underrättelser har jag
frågat mig för. En del påstå, att allt sammans är ett non
sens; andra, att den finnes, men inträder ej förr, än man
erhållit någon ordinarie befattning eller vid de tillfällen,
då man ligger i ansökan.

3:o På frågan, hur en <i>fosforist</i> ser ut, får jag ge det
svar, att den rasen numera skall vara nästan utdöd, och att
de, som återstå, endast äro batarder. I stället säljes nu i
krambodarne ett slags eldtyg, som kallas fosforister.

4:o Hur det bedrifves med <i>kameralen</i> eller <i>kamerillan,</i>
jag kunde ej rätt läsa, hvilketdera pappa menade, så får
jag meddela rörande den förra, att den lärer gå på styltor;
om den senare har jag oaktadt efterfrågan ej kunnat 
inhemta något visst.

5:o <i>Torgpriserna, matanstalterna,</i> m. m. som höra till
den ekonomiska professionen. De först nämde variera. Om
de senare kan jag lemna åtskilliga upplysningar. På dagens
matsedlar stå nejonögon alltid främst, jemväl om qvällarne,
då man läser nejonögon och ölost. Jag har sett en student,
som aldrig åt annat än dylika, kanske för att vinna ett öga
till, emedan han hade blott ett. De så kallade Upsalalimporna 
äro uppösta och kryddade med pottaska, så att
man blir riktigt inlutad. Vattnet från Slottskällan är 
förträffligt, ölet berömmes, och man äter i allmänhet väl nog.

6:o Hvilka <i>predikanter</i> m. m.? -- Till svar lemnas, att
här brukar man aldrig gå i kyrkan, undantagande 
seminarister, som stå på gången och annotera eller gå dit af 

artighet mot predikanten, men sitta i stället och sofva eller
lornjettera fruntimmer.

7:o <i>Nyheter.</i> Ja den, som sådant viste. Här synes mig
den ena dagen alldeles lik den andra. Att berätta, hur den
och den professorn borttappat sin filosofi mellan torget och
kuragebacken och för dess återfinnande utlofvat 20 R:dr,
men kan under tiden ej hålla några föreläsningar; vidare
huru man från lyktpålarne lyst efter en oäkta rosensten,
som förkommit, eller hur några råa och slyngelaktiga
studenter ingått i landshöfdingens kök och, som det förtäljes,
derstädes uppätit en kalfstek och knipit en hjerpstek, 
bestämd för hans nådes egen mun; huru det på konventerna
tvistas och grälas om konstitutioner och inbördes 
rättigheter och pligter, utan att någondera parten rätt vet, hvad
han vill; huru somliga sätta sig i skuld och erhålla 
portförbud, andre strö prustrot i danssalarne och ådraga sig
hela det täcka könets outsläckliga hat; huru man gör buller
af litet; hur den ene tager sig ett laudatur, en annan släpar
sig fram till Helikon med ett admittitur; allt detta är saker, 
så obetydliga eller fremmande, att de ej kunna intressera
pappa. Likväl vill jag berätta ett och annat.

För en tid sedan, skall pappa tro, var här en allmän
uppståndelse, värre än om elden suttit i alla fyra hörnen 
af staden. Det omtalades som säkert, att någon af de 
kungliga personerna skulle aflägga ett besök vid lärosätet. Genast
uppkom ett förfärligt löpande. Säkert afnötte nordanvinden,
hvilken häftigt stormade dessa dagar, mer än ett halfpund
hår på vissa beställsamma hufvuden. Somliga förkylde sig,
andre refvo sönder sina kapprockar mot spikar, knutar, 
ledstänger och tullbommar; några halkade i brådskan utför de
slintiga stentrapporna och bröto af sig refbenen, och en
annan höll i distraktion på att stupa i Fyris ån. Man talade
om lusteldar på höjden kring staden, om äreportar, 
inskriptioner, illuminationer, processioner, orationer och 
disputationer, om införskrifning för tillfället af unga bondfiickor
och tiggare från närgränsande socknar för att fylla här
varande korrektions- och invalidinrättning, hvilken deraf

skall lida brist, Äfven som borstar, fogelburar, garnhärfvor,
m. m. från handelabodarne för arbetsinrättningens fromma,
om splitter ny musik ooh enkom sång, hvilken för tillfället
och under mycken födslovånda skulle se ljuset. Jag lemnar
detta prat i sitt värde. Kom allt omkring, så var hela 
historien en dikt, och den, som anlände, var en kurir till
landshöfdingen rörande spannmålsundsättning för länet.

Några små anekdoter för dagen kan jag meddela. Jag
vet, att de roa pappa. Den första skall Paulina höra på,
så kan hon få skratta; men den är ganska kort. En viss
liten fiffig musikus på basfiol förälskade sig för några 
månader sedan i en Upsala-mamsell, och det så för grufligt,
att han egde ingen ro hvarken natt eller dag. Om dagarne
stod han nästan alltid i sitt fönster och blickade upp mot
den sköna, hvilken bodde midt emot. När han tröttnade
vid att stå, satt han och gned på sin basfiol ömma och
hjertsmältande toner. Om natten band han alltid på ryggen
sin mathemtare för att ej besväras af oroliga drömmar,
Ändtligen besluter han att genom ett kärleksbref yppa sitt
bittra qval, inlindar skrifvelsen i några nya klavernoter,
dem han går att presentera den sköna under förevändning
af lån. Flickan lärer emellertid egt mera tycke för kul-
och kanonmusiken än för den skorrande basfiolens; ty det
sades, att hon förälskat sig i ett par yfviga mustascher.
Under afbidan på svar satt emellertid vår stränggnidare och
gjorde sina krokbågar med armen öfver instrumentet. Mot
skymningen kom en biljett; i full hänryckning uppstiger
han i fönstret för att vid den melankoliska och ljufva 
månens försmältande sken läsa det dyrbara svaret. Men i
brefvet, huru han vände det, stod ej annat att läsa än dessa
grymma ord: »jag kan ej ha den äran.» Häröfver liksom
slagen af åskan, stupar eller rättare svimmar han baklänges
ur fönstret och faller -- i sitt eget basfiolsfodral, hvilket
jemt passade efter längden. Af den förfärliga knuffen och
dunsen slår fodralet igen, och karlen är ej menniska att
komma derur. Han bultar, han sparkar, han ropar. Ingen
hör. Slutligen inkommer hans gamla städerska, men flyr
vid bullret hals öfver hufvud genom dörren och tillkallar

gårdsfolket under bedyrande, att fan sjelf krupit in i fodralet.
Nu blef gåtan upplöst och den arma fången förlossad ur
sitt trånga fängelse. Historien tillägger, att han från den
stunden förlorat all färdighet att drilla på basfiol.
	
Åter en annan. Härom aftonen var min vän Nahum
och jag efter fyra veckors oafbruten läsning ute för att
<i>hagla</i>. Pappa torde inte veta, hvad det vill säga, likaså
litet som det upländska ordet: <i>busåka</i>, som betyder kälke.
Lik godt, vi voro ute för att hagla, det vill säga slå oss
lösa med ett par glas vin eller en mugg gammalt öl. Vi
ingingo på ett förfriskningsställe, då en, hvilken Nahum
kände och som kallade sig <i>Karlvagnen</i>, inträdde, och för
hvilken jag blef förestäld. Efterhand uppfyldes rummet af
en mängd borgare, hvilka vid hvar sina bord sutto och
rökte samt drucko sina halfqvarter. Karlvagnen begynte nu
med högljudd stämma i anledning af några utnämningar i
de officiella bladen, som lågo framme, att vidt och bredt
orda om frihet och jemlikhet.

»Hvad tusan,» utropade han och slog knytnäfven i
bordet, »derför, att jag heter baron eller grefve, skall jag
ega försteg framför dem, hvilka ej bära något sköldemärke?
Jag frågar, hvad stort har jag uträttat till mitt 
fäderneslands båtnad för att ega rättighet att genom säterier, 
prejerier, prerogativer och invektiver utsuga dess bästa märg
och blod? Är icke den, hvilken med sina händers arbete i
svett och möda ärligen närer sin familj och derjemte 
betalar ganska dryga utskylder till kronan, långt 
aktningsvärdare och bättre? Derföre, att min farfars farfars far genom
penningar, hofgunst och lismeri uppstigit till baronlighet,
skall jag i 5:te, 6:te led efter honom åtnjuta samma förmån?
Följer äran, hvarföre går då icke vanäran på samma vis i
arf? Om min farfar stått i halsjern, så borde väl enligt den
uppgifna grundsatsen äfven hans efterkommande ärfva samma
straff. Och hvem är det väl, hvilken numera utgör 
samhällets frukt och blomma, must och kärna? Månne de 
smalbenta gardes-baronerna eller denna skara af grefvar och
adelsmän, betitlade än med stallmästare än med 
kammarherrenamn eller, om de bo i ett förpestadt träsk på landet,
åtminstone med heder och värdighet af deras nåder 
kammarjunkare? Jag svarar på denna fråga med ett absolut nej.
Tvärt om, det är den stille, den flitige, den arhetsamme,
den redlige, den fridsamme borgaren och handtverksmannen, 
hvilka utgöra statskroppens lif och blod, dess styrka
och bestånd. Eller huru, min unga grefve,» i det han vände
sig till mig, »har jag icke rätt i mitt påstående? Jag vet,
att ni är fördomsfri.» -- Nahum stötte på mig; jag förstod
vinken och svarade: »ja visserligen, ganska rätt!»

Hittills hade de öfriga källarkunderna tegat och blott
åhört. Nu uppsteg en tjock och rödbrusig slagtare, slog
likaledes knytnäfven i bordet och sade: »nå, ändtligen efter
sextusen år, som verlden stått, får man då höra ett 
förnuftigt ord. Herre, ni har talat som en krona. Jag är
slagtare och vet, hvad det vill säga, att ur utmagrade 
Uplandsoxar och kor utpina mina årskontributioner och ha en
skilling öfver för ett halfqvarter. Kypare, hör hit! fram
med en bål och tio glas! Förlåt mig, i det han vände sig
till oss, får jag inte bjuda på ett glas? Vi äro alla 
hederlige borgare, och hvad som blifvit sagdt borde, ta mig 
tusan, kungöras från predikstolarne och i dagbladen!»

Adjö nu pappa! -- Nu vill jag språka litet med min
mamma. Vet mamma, Nahum och jag, vi äro så goda
vänner. Hvad jag icke vet, lär han mig, och tvärt om;
ehuru, gudnås, jag ännu är långt efter honom i kunskaper.
Men det skall väl bättra sig. Mamma vill, att jag skall taga
undervisning i flöjt. Den, som blott egde tid dertill. Få
se efter jul. Ack, à propos om jul. Skall jag nu ligga
här öfver den tråkiga julen? Fast jag får väl lof, efter
pappa så vill, och på det jag må hinna något stycke fram
i min läsning. Men nog vore det bra roligt, att få klappa
händerna åt de stora julljusen och de vackra bullarne och
julklapparne sedan. Eller tycker inte mamma så? Men
mamma skall icke vara ledsen; det blir dess roligare, när
jag hemkommer i Maj och heter herr student och har tagit
min nations-examen och skrifvit och disputerat pro 
exercitio; fast det är sant, mamma vet ej, hvad det vill säga.
Jag skall skrifva en grann dedikation till pappa och mamma,
på latin eller svenska, derom är jag ännu icke rätt ense
med mig sjelf »Eller en sonnett,» sade Nahum härom
dagen småleende. I förtroende skall jag säga, att han skrifver
litet smått vers; men tyst dermed, jag har någon plan 
derunder. Kors, om jag fick falla mamma om halsen och säga,
huru mycket jag håller af mamma, det vore för roligt.

Men det var grufligt, hvad jag har skrifvit långt. Jag
får väl inte alldeles glömma bort dig, goda Paulina. Ack
jag fick ej taga farväl af dig, när jag reste, ty du var icke
hemma. Det har jag gråtit öfver mer än en gång. Kommer
du i håg din bror Julius? Fyra i lifvet äro mig kärast,min
mamma och pappa och du och Nahuma. Ack! du skulle
känna honom; han är så god, så förståndig, så lugn, så
vänskapafull. När jag brusar upp, så hejdar han mig. »Jag
är,» sade han härom dagen, »som en ensam fogel på qvisten.» 
-- »Hvarföre så,» svarade jag. -- »Jag har icke någon
far och icke mer någon mor. Hon är nyligen död.» --
Härvid lutade han sig emot mig, och jag kände huru 
tårarne bränheta föllo på min hand. -- »Har du icke heller
någon bror,» sade jag. -- »Nej nej!» var hans svar. -- »Så
vill jag då blifva din bror, och Paulina skall blifva din
syster; gråt ej så bittert.» Han slöt mig i sin famn och
uppblickade lugnt och stilla. Det gick mig rigtigt till hjertat,
att han ej egde någon huld eller skyld. Men jag måste
sluta. En qvart återstår blott till posttimmen. Farväl Paulina.
Jag har visat brefvet för Nahum. -- »Hvarföre skall du
skrifva om mig?» sade han. »Stryk ut det der.» -- Men
jag låter det qvarstå. Det är ju ingen osanning deri. 
Farväl pappa och mamma. Glöm mig ej med bref. Ack! jag kan
inte låta bli att längta hem. Eder

<b>Julius.</b>
2.

<sp>Från gamle grefve Liljekonvaljenstolpe.</sp>

Min älskade Julius!

Se så, nu är fan lös icke på ett håll, utan på tusen.
Gack genast i kryddboden och köp dig kulor och krut.
Du skall på fläcken jaga en muskötkula igenom pannan på
Bosander, NB. när du får fatt på honom. Kan du väl 
föreställa dig något så förskräckligt, som händt oss! Om det
ej vore sju mil och så gement väglag, skulle jag genast 
befalla dig resa till hufvudstaden och (den drummelfoten är
icke värd en kula) ge honom ett dråpslag med mitt bästa
spanska rör. Det är ju alldeles himmelsrasande tokigt, 
bakvändt och befängt. Kan du väl gissa eller ens ana, hvilket
högdjur vår Lisett varit? Hon, i hvilken Bosander, efter
hvad vid tingsrätten blifvit upplyst, förälskat sig och med
löfte om äkta förening? O, om jag hade honom här, han
skulle genast få kopulera sig med min största knölpåk och
det evinnerligen!

Ja, hvad tyckes, den föregifna Lisett, det var en
vacker fogel, intet mer och intet mindre än <sp>Lasse Maja</sp>, stortjufven, som nu för andra gången förklädt sig till qvinna
för att taga pigtjenst och undkomma all vidare efterspaning.
Jag förstår ej mina ögon, som ej upptäckte detta befängda
bedrägeri. Väl fäste det någon gång min uppmärksamhet,
att mina rakknifvar blifvit i en hast så slöa, äfvensom att
raktvålen fortare än vanligt förbrukades; men, då jag af
naturen icke gerna är misstänksam, forskade jag ej vidare
derefter. Hon var dessutom mycket flink I uppassning och
alla förefallande göromål, så att både jag och din fru mor
voro mycket belåtna vid att behålla henne qvar. Upptäckten
skedde allra först genom en fånggevaldiger, hvilken en kort
stund rastade vid gården; han lät mig oförmärkt förstå, att han
i den föregifna kammarjungfrun såge ej mer och ej mindre än
sjelfva Lasse Maja. Jag blef alldeles förstenad, lät tillkalla mitt
folk och ransaka. Hon ville springa ut genom ett fönster, 
kjortlarne fastnade lyckligtvis i vår stora törnrosbuske; mitt folk
skyndade till, och nu var saken tydlig. Vi läto genomsöka
hennes kista. Der fans intet, som kunde röja henne; men
i en vrå af vinden under en bjelke påhittades händelsevis
hela den snygga brefrexlingen, äfven som tobaksrullar, en half
uttömd bränvinsflaska och nära 20 R:dr, hvilka hon tid
efter annan nupit från min fru grefrinna. Derjemte är 
utredt, att den stora silfverkalken, hvilken för ett år sedan
blef genom inbrott bortstulen ur vår kyrka, anammats af
samma galgfogel.

Din fru mor ligger af alteration illa sjuk. Det är ej
stort likare med mig. Så roligt ditt bref var, kunde det
icke trösta oss i vår bedröfvelse. Den hundafotten Bosander!
Han, hvilken ingått såsom medlem och sekreterare i 
sällskapet för utrotande af stöld och tjufveri, har, efter hvad
nu är upplyst, egt kompakt med den största erkebof och
stortjuf sedan skapelsen. Vackert spektakel! Hedrande
rekommendation till att framdeles blifva teol. doktor! På
tillfrågan, hvarföre Lasse Maja velat begagna just honom
till sin harlekin, har han eller hon, jag vet ej, hvilket jag
skall säga, svarat: »för att desto mera bortblanda korten.»
Men hur kan man då blifva kär i en sådan satan? Dertill
fordras, att man skall vara kongl. hofpredikant, teologie
licentiat, juris utriusque doktor och kirurgie magister.

Hör du, Julius, du får aldrig bli licentiat. Det ångrar
mig nästan, att jag lofvat hålla dig i Upsala till graden.
Helsa din unge vän rätt mycket. Din mamma helsar och
Paulina äfven; »och Nahum ock, hviskade din syster mig i
örat, efter han är så beskedlig mot Julius.» Nu orkar jag
ej mer. Pennan faller mig ur handen. Skrif snart. Läs
dig ej tokig; hagla ej för mycket, någon gång kan det få
passera.
                            
                                Din hulda pappa

                                <i>Liljekonvaljenstolpe.</i>
3.

<sp>Från en vän i Lund till Nahum Bergström i Upsala.</sp>

                       Broder!

Jag har skrattat och läst och åter omläst din berättelse
rörande Josua Bosander och Lasse Maja. Den låter allt
för väl tänka sig, när man känner sjelfva personen och vet,
under hvilken egid den förre stod, då han stretade sig fram
till licentiaturen. Du har troligen hört omtalas en viss
professor X..., en liten figur, mera tjock än lång, med ett
ansigte, lika bredt som hans akterkastell och lika långt som
distansen emellan knäet och fotleden. En frossare, som dricker
fläskflott till frukost, äter hela förmiddagen och sofver 
eftermiddagen, nyttjar brunn om sommaren och far då helt illa
med sig, ty han äter ingen annan frukost än en hummer,
tre portioner rökt lax och ett fat med ostron. Efter en
sådan diet predikar han alltid på fjerde böndagen: »om Guds
underbara försyn medelst anskaffande af födoämnen åt 
kreaturen.» Han är med ett ord den dummaste i Svea och
Göta riken. Denne var Bosanders synnerlige gynnare och
mecenat. Se här ett motstycke af hvad du skickade mig;
det är en stump af Bosanders licentiat-protocoll. Frågorna
äro af professoren och svaren af den sist nämde<footnote>För att göra det begripligt för alla läsare har man öfversatt protokollet på svenska, hvilket för öfrigt har sin kända urbild.</footnote>.

<i>Hvarföre antog djefvulen skapnad af en orm?</i> -- Om
djefvulen hade antagit skepnaden af ett större eller fyrfota
djur, så hade han af Adam kunnat blifva utkörd ur 
paradiset. Att förskapa sig till en menniska, dertill hade han
icke tillåtelse; alltså återstod honom icke annat än att 
förskapa sig till en orm.

<i>Hvad är antropomorfism?</i> -- Jo, t. ex. när det står i
skriften, att himmelens fönster öppnade sig, så är sådant en
antropomorfism; ty se, nu veta vi af erfarenheten, att 
himmelen har hvarken dörrar eller fönster.
<i>Huru skall man försvara begreppet om en försyn i 
afseende på krig, gift, pest, sjukdomar och slutligen döden och
andra landsplågor?</i> -- Krig kunna visserligen föranleda till
mycket elände, hunger och blodsutgjutelse; men de äro dock
ganska nyttiga, som tillräckligen synes deraf, att Alexander
Magnus, hvilken var en stor krigshjelte, lärde Hyrkanierna
äktenskapet, och att våre svenska soldater i Pommerska
kriget på sextiotalet, som ändå gick så olyckligt, införde
potatispianteringen i vårt kära fädernesland. Fruktan för
döden den lärer menniskor välgörenhet; ty hvilken kunde 
förmås gifva något ifrån sig, om han icke viste, att han skulle
ändå en gång lemna det. -- Pest, sjukdomar och död äro
ganska nyttiga; ty ingenting är nyttigare än att menniskor
dö och lemna plats åt andra, som komma efter dem. Tänkom
oss, om våra förfäder lefde ännu, hvad oreda skulle icke
deraf uppkomma, hvilket slitande om det nödtorftiga. 
Menniskorna skulle då tvingas att äta upp hvar annan. -- Hvad
giftet beträffar, så har försynen gifvit menniskan förstånd
att undvika det, och en högre hand styrer äfven detta till
det bästa, hvilket ögonskenligen bevisas af skorpionen; ty,
när man blifvit stungen af en sådan, skall man blott taga
och döda djuret och lägga det samma på såret, så blifver
det läkt. -- Slutligen och hvad pesten angår, så hafva 
sådana länder blifvit skapade, der icke pest finnes, och det
står hvar och en fritt att begifva sig dit. Den, som nu
qvarblifver i ett land, der han vet, pesten rasar, han må
skylla sig sjelf för följderna.

<i>Tillhör förstånd äfven ursinnige?</i> -- Ja visserligen, ty
det utgör deras väsende.
	
<i>Hvarutaf kan man finna, att läran om transsubstantiation 
är en uppenbar galenskap?</i> -- Af blotta smaken, ty
hvar och en känner ju med tungan, att det är ett vanligt
bröd och vin; samt af blotta utseendet, ty det skall ju 
synbarligen undergå förändring.

<i>Hvaruppå igenkännes den hedniska religionen?</i> -- Den
dyrkar flere gudar.
<i>Huru många?</i> -- Hufvudsakligast två: större och 
mindre (<sp>majores et minores</sp>).

<i>Hvad förstås med majores?</i> -- De, som hade ett större
bekymmer om de skapade tingen.

<i>Dyrkade de sina gudar på ett tänkbart sätt?</i> -- Nej.

<i>Huru kan Gud styra verlden, då der är så mycken
villervalla?</i> -- För att kunna döma om hans regering, skulle
vi sjelfve vara gudar, det vill säga, se det förflutna, 
närvarande och tillkommande.

<i>Kunna svaghetssynder blifva lika svåra som uppsåtliga?</i>
-- Ja, om föräldrar ej uppfostra sina barn i annat än 
sjelfsvåld. Detta är värre, än om man råkar taga någonting från
sin nästa, ehuru alla synder till sin natur äro obehagliga.
	
<i>Hurudan var Pelagii villfarelse?</i> -- Han var en lärd
man i fjerde seklet.

<i>Huru skall man vedergälla kättare?</i> -- Jo, man skall
tala med dem upprigtigt och fråga dem på samvete, viljen
I hafva edra hustrur och edra barn kränkta och skändade,
icke vara säkra till lif, lemmar och egendom och icke få
ett evigt lif efter detta? Se, så skall man vederlägga
kättare.

<i>Hvad förstås med himmelsskriande synder?</i> -- De, som
ske i hemlighet.

<i>Exempel?</i> -- Mandråp, t. ex. Kains.

<i>Hvilken trop är det?</i> -- Prosopopeja.

<i>Flere exempel?</i> -- Sodomitiska synder.

<i>Straffet?</i> -- Eld och svafvelregn.

<i>Hvad få mahomedaner icke göra?</i> -- Äta fläsk och
dricka vin.

<i>Tillät Mahomed flera laster?</i> -- Jo, flera hustrur.

<i>Hvarföre?</i> -- För att dana dugtiga krigsmän.

</i>Hvaruti bestod katolikernas vidskepelse?</i> -- De fingo ej
under fastan äta kött, smör, ost och ägg.

<i>Hvad lefde de då af?</i> -- Grönsaker.

<i>Hvarmed begynte Luther?</i> -- Med teser.

<i>Hvilka voro hans beskyddare?</i> -- Kurfursten Johan i
Tyskland och hans bror.
<i>På huru mångahanda sätt hade man kunnat bilägga
saken?</i> -- På tre sätt.

<i>Först?</i> -- Med härsmagt.

<i>Hvarföre blef detta ej af?</i> -- Man får icke tvinga 
menniskan i samvetsmål.

<i>Det andra?</i> -- Jemka satserna.

<i>Hvarföre blef det inte af?</i> -- Nej, sanningen är icke
mer än en.

<i>Tredje sättet?</i> -- Att alla antagit Luthers lära.

<i>Hvarföre blef det inte af?</i> -- De ville icke.

Men det anförda torde vara nog till din uppbyggelse.
Du kan häraf ungefärligen sluta till det stora ljuset, som
genom Bosander herskade och lyste vid universitetet. Jag
såg honom aldrig, ty han var redan då härifrån; men ännu
i en rund sfär gingo många historier efter honom, den
ena befängdare än den andra. En sägen förmäler, att ett
förnämare blod, ehuru på sidolinien, rinner i hans ådrcr.
Den, som i det allmänna lifvet skulle föreställa fadern och
fick uppbära hela skammen, lärer varit kusk hos den 
verklige, hvilken af ömhet mot familjen, som i många år troget
och väl tjent honom, höll sonen först i skolan och sedan
vid akademien, samt förskaffade honom slutligen 
hofpredikants fullmagt. Men dermed vände lyckan om. Den högt
förnäme gynnaren dog, och de efterlefvande, som kände
rätta förhållandet, drogo sin hand till baka. Bosander 
nödgades att öfvergifva trakten och taga sig huapredikants 
kallelse och kondition i Vestmanland. Från den tiden har jag
ej hört något vidare om honom förr än nu. Han var en
kort, hjulbent figur, på det sätt, att han gick inåt med
fötterna, armbågarne stodo som ett par sprättbågar, och
ögonen liknade mera kalf- än menniskoögon. Nedre läppen
var alltid halföppen och något framskjutande mot den öfre;
ofvanför hängde näsan, såsom hade den blifvit ditsatt 
efteråt, sedan hela menniskan var färdig. Hvar gång jag hör
den gamla presthistorien upprepa om en pastor, hvilken
på ett husförhör förklarade Adams tillkomst på det sätt
att vår Herre gjorde honom af en stor lerklimp och stälde
den att soltorkas mot en gärdesgård, har jag alltid tänkt
på licentiaten Bosander. Tillnamnet lärer han tagit från en
gård Bosarp, hvartill ofvan nämde f. d. hans patron är egare,
och Josua med hänsyftning på modern, hvilken ur den
svåra kuskträldomen och ökenvandringen ändtligen genom
patronen blef införd i det förlofvade landet. Dock nog
härom. Hvarken gud eller menniskor förmå omskapa honom
till annat än ett nöt, och man kan till alla delar lämpa på honom
och alla dem, som bråka med hans förbättring, Ehrensvärds
karrikatur öfver revolutionen 1772. Gustaf den tredje står
och håller en oxe i hornen för att draga honom upp ur en
brunn. Ofvantill läses: <i>Ho kan draga oxen utur brunnen?</i>
och nedantill: <i>Hvilken oxe!</i>

Men då vi tala om dylika fyrbenta ämnen, skall jag
fägna dig med en hugnelig nyhet. Din forne discipel går
här vid akademien (jag kan icke säga att han <i>ligger</i>, ty
han är ännu icke student), för att lära sig fäkta och rida
samt undervisas i de lefvande språken. Hvar morgon (han
bor midt emot mig) vandrar han klockan 8 till fäktsalen
och ridhuset, och det slår sällan fel, att han ju icke ställer
sig och gäspar i porten och det vanligtvis tre gånger. I
hörnet af en gränd strax bredvid brukar han taga sin 
frukost, och ofta har jag i mitt kammarfönster skrattat åt en
annan osed han har, nemligen att snyta sig, när han får
skylten i ögnasigte. En gång hände det, att han upptog
näsduken för tidigt och var just färdig att verkställa det
vanliga experimentet, då han såg upp och höll inne dermed, 
tills han framhunnit några alnar och fått fast öga på
sitt mål. För en vecka sedan stötte vi på hvar annan hos
en af professorerna. Jag, utan att låtsa någon bekantskap
med dig, gaf mig i samtal om hans hemort, m. m. och kan
sålunda lemna dig derifrån de färskaste underrättelser. Den
älskvärda guvernanten befinnes icke mera der. Hon påstås
hafva flyttat till Stockholm, och, såsom pojken med en
maliciös min tillade: »för att uppsöka den afvikne 
informatorn.» Det unga frökenljuset vistas hos en slägting, och
den äldsta af de gamla fröknarne har aflidit i lungsot. På
tillfrågan, hvad han tyckte om dig, svarades: »han var en
förtorkad pedant, annars beskedlig nog.»

Du tillspörjer mig, om jag läst <sp>Lord Byron</sp>, en man
hvarom hela Europa nu mera talar? Jag har från Köpenhamn 
förskaffat mig honom. <sp>Litteratur-Tidningen</sp> och
<sp>Edinburgh Review</sp> äro ganska orättvisa. Byron hvarken
förnekar eller hånar den sedliga storheten; tvärt om, han
tecknar den i åtskilliga af de skönaste och sublimaste bland
sina taflor. I omdömet om <sp>Don Juan</sp> har Argus 
åtminstone mera rätt än Upsala-litteratörerna. Sedan hvilken tid
hafva desse beslutit att efter tio Guds bud döma om en ny
estetisk förtjenst? Den sköna äktenskapsbryterskan i Don
Juan har i Angelica (tragedien <sp>Manfred</sp>) sitt fullkomliga
motstycke, en karakter, som i qvinligt moralisk skönhet,
åtminstone i skaldens <i>idé</i>, icke öfverträffas af Desdemona.
Icke ens emot Leopold begår man den orättvisan att låta
<sp>»Den vackra bedjerskan»</sp> passera för en fläck på hans
moralitet. Byron skildrar tvenne karakterer, dem 
recensenterne icke begripa; dels den karakter, som skrymtar
både för andra och för sig sjelf och under onda gerningar
förer goda ord på tungan; dels den helt vanligt menskliga
inkonseqvensen, som är en hvardagsmenniska 27 dagar, 23
timmar och 59 minutar af hvarje månmånad, men stor och 
sublim den återstående tiden. Den otrogna enkans oändligt
sköna bref till Don Juan, sin älskare, tyckes i synnerhet
hafva väckt vissa recensenters förargelse. Tro de då på
fullt allvar, att en brottslig kärlek aldrig, icke ens i den
stund, då den pliktar för sitt brott, är i stånd till någon
upphöjning i tanken, kan vara stor, innerlig, till och med
ädel, eller åtminstone <i>vill</i> vara det, vill ge en högre färg
åt sin förbrytelse och bemantla allt det vederstyggliga?
Eller, om det äfven så förhåller sig, är det till äfventyrs
en Potifars-hustru-historia, som bör utklippas ur vår kyska.
tids barnbibel? För öfrigt är denne Don Juan ibland det
mest humoritiska, man vill läsa. Äfven detta har förvandlat
sig till en förebråelse mot honom. Sin tro på Jean Pauls
kapitel om humor oaktadt, har Litteratur-tidningen klandrat
hans många lokala allusioner icke mindre än hans 
anstötlighet. Underbart, att Don Juan blir evinnerligen förtappad
inför samma heliga domstol, som kanoniserat <sp>Tom Jones</sp>,
<sp>Tristam Shandy</sp> och <sp>die Wahlverwandtschaften!</sp> --
Hvad dina anmärkningar vidkommer rörande det 
humoristiska, så kan jag ej till alla delar den instämma. 
Allusioner på förgängliga ting, omständigheter och förhållanden
skada icke absolut ett arbetes oförgänglighet. Se 
Aristofanes och Bellman. Den, som skrifver odödliga ord, finner
i efterverlden alltid någon Walter Scott, som trälar igenom
luntorna för att kunna kommentera sin Swift. I ett 
lefvande språks föränderlighet ligger ett stort hinder för deras
odödlighet, som dikta i det. Den komiske skalden är mest
fritagen från denna vansklighet, ty den sublima delen af
språket förlorar dagligen, men den komiska eröfrar. De
komiska skrifterna äro språkets guldgrufvor och uttrycka
trognast dess genius, lika visst och af samma skäl, som
packet uttrycker nationens. När Dionysius af Syrakusa 
begärde af Plato den bok, af hvilken han bäst kunde lära
grekiska, skickade denne Aristofanes, och Aristofanes lärde
tyrannen att vinna priset för en tragedi. Hvad sällsammare
är: Krysostomos hade sin andeliga vältalighet af Aristofanes,
hvilken var hans dagliga studium.

Så när hade jag förgätit en sak, som återkallar oss till
vår första bekantskap på djeknelasset, då du reste till 
skolan och examinerades af mig och min bror i latinska 
grammatikan. Jag kan oändligt och hjertligen helsa dig från
vår gamle hederlige magister och skollärare. Jag besökte
honom under en förbifart i somras. Han är sig helt och
hållet lik, har icke åldrats, tvärt om nästan erhållit ett 
föryngradt utseende, är gästfri, glad och munter och ser i 
synherhet de forna disciplarne gerna hos sig. Jag tillbragte
der nära tre dagar. Första dagen genomgingo vi alla, som
han stutat eller handplaggat; hvad han ej ihågkom erinrade
jag honom om; derpå forskade vi efter de forna disciplarnes
lefnadsöden, så mycket vi deraf viste. Andra dagen besåg
jag hans vackra hvete och råg, det sköna mulbetet i 
hagarne, de trinda kalfvarne och lamungarne; man gick, man
satt, man sof middag i gröngräset, man rodde ut på sjön
och hade med ett ord obeskrifligen nöjsamt. Guds 
välsignelse på mat och välfägnad! Han är älskad, nästan afgudad
af sina sockenbor, befinner sig sålunda i den mest 
paradisiska belägenhet, skuldfri, ja en förmögen man, oberoende,
frisk till själ och kropp, lycklig inom och vördad utom hus,
hvad kan han mera önska sig? Vid ett hänger han dock ännu
lika envist fast som fordom, den djupa respekten för 
förmän. Orden biskop och konsistorium skulle kunna komma
honom att stiga upp, äfven om han i fötterna egde den
pinsammaste podager, ja om han låge nedmyllad i sjelfva
grafven.
	
Genom honom erhöll jag den underrättelsen, att vår
<i>röfvarehöfding i skogen</i> verkligen är på god väg att bli 
röfvare. Han har antagit värfning såsom gardist. Det gjorde
mig ondt att höra detta; han hade dock varit min kamrat;
hans största olycka bibragtes genom fattigdom och 
dagdrifveri; i grunden fans ingen elakhet i hans hjerta.

Hur långt har du nu framstretat på den Pindiska stråten?
Du blifver väl magister nästa promotion? Din unga grefves
och väns syster skall vara en oändligt söt och vacker fröken,
så har ryktet ända hit ner förmält, jag får tillägga, genom
en officer. Akta dig för Kupido. Blir du i Upsala öfver
sommaren, eller hvarthän styr du din kosa? Skola vi
träffas någonsin mer i lifvet för att få snacka om nytt och
gammalt? Det torde hända, att jag i sällskap med några
andra besöker Omberg för att rikta min örtsamling. Jag
ämnar, som du väl påminner dig, att gå den medicinska
vägen, ehuru, sanningen att tala, jag verkligen baxnas vid
de många stridiga åsigterna i denna kunskapsgren. Det är
ett bottenlöst haf. Man skall vara född till läkare, likasom
till det att vara prest och poet, jag menar i ordets 
egentliga bemärkelse. Och nu farväl. Här läses och sjunges
Tegnér öfver allt, och sjelfva de småtäcka blekingska 
bondflickorna kunna utantill hans och

                                     din trogne

                                       <b>Axel.</b>

4.

<sp>Från läsaren till författaren.</sp>

Nej, basta! min gunstige eller höggunstige herre, 
hvilketdera jag får säga. Det här går för långt. Ni har redan
narrat mig att genomnläsa öfver 160 sidor på andra delen
af er bok, och ändå står jag på samma punkt. Nog går
munlädret, det höra vi; men, hur det vänder sig med er
historia, se det är och blir en hieroglyf. Tror ni då, att
man i våra upplysta tider utkastar sina penningar förgäfves,
eller vill ni leka orden med oss och inviga vår nyfikenhet
i den ena graden efter den andra och lemna oss i lika 
kolsvart mörker? Då jag för er kalender <sp>Freja</sp> utkastade mina
1 R:dr 24 sk., så såg jag ej så mycket derpå, emedan det
var jul och man då är frikostig jemväl mot tiggare; men,
om jag också afdrager de 24 sk. för edra verser, så 
återstår likväl en banko riksdaler, för hvilken er första del af
<sp>Nahum Bergström</sp> skulle gifva valuta. Men hur flat
blef jag icke, då ni lemnade mig på Riddarholmsstranden,
sedan jag två gånger kostat ut mig att följa med edert 
ångfartyg till och från Vesterås! Jag och publiken gåfvo oss
emellertid till freds. Ni fick till och med beröm, och det
öfver all höfva, i tidningarne. Allt detta borde ha gjort
er förståndigare. Jag var också verkligen litet pickhågad
på fortsättningen. I stället för att halfsula mina stöflar
skyndade jag att köpa er andra del. Jag läser och läser,
nej, ändå får jag ej veta någonting. Hvad har ni väl, jag
frågar er på samvete, uträttat med eder eller edra hjeltar
till denna dag? Att vi blefvo af med Bosander? Den kunde
ni genast ha låtit kasta ut genom fönstret! Ja, det är 
också, ta mig fan, allt i hop. Nu kommer ni och vill proppa
oss fulla med en brefsamling, hvilken kanske räcker hela

boken ut och endast handlar om, hvad de unga studenterna
läsa och företaga vid akademien och huru den gamla grefven
går hemma och svär.

Nej, min herre, basta med sådant otyg! Bref får jag
läsa mer, än jag vill. Men det är icke blott för eget intresse,
nej, det är äfven för edert, som jag yrkar, att ni bör kasta
er brefvexling på elden. Skall ni relatera allt, hvad edra
hjeltar sagt, så tillhör er af samma skäl äfven uppgifva en
lista på allt, hvad de förtärt och tagit till lifs. Eller skola
vi nu i hela 5, 6 år, det vill säga 5, 6 delar, vänta och
vänta, tills de unga herrarne, hvilket vi gissa är meningen,
hafva tagit graden, och sedan se, hvad som med dem kan
åtgöras? Nej, min herre! Ärnar ni på sådant sätt behandla
en fördragsam och lättrogen allmänhet, då misstager ni er,
och då försäkrar jag på min heder, att jag ej skall blifva
den ende, som återkastar edra luntor i boklådorna och 
återtager de utlagda penningarna.

Jag begagnar detta tillfälle för att derjemte gifva er
några vänliga råd. Ni kan naturligtvis icke känna allas
omdömen och anmärkningar. Jag vill alltså af ren 
vänskap och medlidande lemna eder del af några i öfvertygelse,
att ni har det vettet och anständigheten att för framtiden
draga nytta af dem. Några klaga deröfver, att det är för
mycket snus i pjesen och för litet tobaksrök, intet tévatten
och alls ingen, som tuggar pikanel. Andra förtreta sig
öfver, att all militär saknas, hvarförutan intet agreabelt 
sällskap är att påräkna. Dessutom är der ingen enda bal, ingen
gång vira, intet spektakel, ingen eldsvåda, ingen som vill
dö, intet barnsöl, intet skott, ej en gång på en tätting. En
och annan dam vill nödvändigt ha in en förförare eller en
bof, hvilken rasar och far fram lik en vild turk. Min egen
hushållerska har äfven gjort sitt lilla till i följande, som
jag finner, ganska rigtiga och fina anmärkning. Ni låter
er enögda gumma stå och baka pannkakor. Detta, säger
hon, låter sig icke tänkas, när man är enögd. Man måste
då mot kolelden beständigt vända en och samma sida, 
hvaraf följden blir, att man inom natt och år blir som månen,
svart och förkolnad på den ena samt ljus och mensklig på
den andra halfvan af kroppen.

En af mina kusiner, en sjutton års flicka, frågar, om
det verkligen blir något parti af, i annat fall beklagar hon
sig, att hafva blifvit narrad till att läsa en roman, den första
i hennes lifstid, der ingen kärlek förverkligats. Och jag
tillägger, visserligen såg man den beskedlige Lafontaine på
sin tid låta de älskande hjertan gå och pjollra hela 100 ja
200 sidorna, innan någon kärleksförklaring kom till stånd,
och kanske tjugufem, innan första salfvan gafs, det vill
säga första kyssen; men, när de älskande väl kommit fram
i elden, så skonade han dem icke, utan lät det tillgå helt
lusteliga. Ni åter tyckes vilja, som ordspråket säger, spara
ert krut för döda kråkor, det vill säga, tills personerna 
aflidit, och då saligen låta kopulera dem.

Ni synes dessutom icke vara någon fruntimmerskännare.
Hur kan ni begära, att en bildad dam skall stå ut med att
läsa en bok, der föga eller alls intet af hennes kön 
vidröres, och, der sådant ändtligen förekommer, är den ena en
kokett guvernant, den andra halt och enögd, den tredje en
utklädd karl, och den fjerde, jag menar den första, er
<sp>Kristin</sp>, tar hin onde, innan man väl fått göra hennes bekantskap. Men ännu en sak. Ni lemnar så godt som i
mörker det der assistansmålet. Känner ni då icke 
tryckfrihetsförordningen, som bjuder, att rättegångshandlingar icke få
stympade, utan i sin helhet, utgifvas? Jag menar icke härmed,
att ni skall aflassa på oss hela den smörjan för att derför
låta oss betala lika mycket som för processen mot 
fransyska exministrarne, men ni kunde trycka den särskildt.

Slutligen, och för att ej längre uppehålla er, så yrkar
jag först och sist, att ni låter det gå litet raskare, och att
på trettionde sidan härefter vi åtminstone måtte få se skymten
af något slags kärlek, den må nu i Guds namn bli hur som
helst, ägg eller vindägg. Och härmed befaller jag eder i
den store Apollos hand, alla vitterhetsidkares stöd och
patron. Måtte han bättre, än jag, förmå taga eder per aures
för att leda eder fram till det föresatta målet! Farväl!

                                          En <b>Läsare.</b>
5.

<sp>Författarens svar.</sp>

Min högt ärade Herre och Mecenat!

För edert likaså upprigtiga som vänskapsfulla bref af
den 17 passato får jag aflägga min ödmjuka tacksägelse
med fullkomligaste erkännande af mitt förseende, hvilket
jag genast skyndat att rätta, dels genom hela brefsamlingens
uppbrännande, dels genom en skrifvelses afskickande så
väl till gamle grefven som till Nahum och Julius, att
genast påskynda sina lefnadsödens snabba fortgång, och
väntar jag härå postdagligen svar. Jag har derjemte till ett
kraftigt påskjutsningsmedel låtit de tvenne unga vännerna
förstå, i hvilken misskredit de sätta sig hos de sköna, om
icke snart någon kärlek följer. Likaledes har jag i en
epistel, likväl anonym, föreslagit den förra guvernanten, i
fall det skulle gälla hårdt på, att hals öfver hufvud begifva
sig till Upsala, der gifta sig med Nahum och hålla 
spisqvarter för studenter. Tit. täcktes sålunda gunstbenäget
inse, att jag sökt sätta allt mitt maskineri i gång.

Slutligen, och hvilket jag nu först, dock under 
tysthetslöfte, yppar, har jag i Stockholms Dagligt Allehanda
låtit, och det med antiqva stil, hvilket kostat dubbelt emot
vanligt, införa en annons: »att en ogift herre, ganska 
hygglig och något tät» -- hvarmed jag ej menar penningtät,
utan tät i allmänhet -- »önskade sig en huld och älskvärd
ledsagarinna genom lifvets ofta törn- och tistelsådda dal;
hans pretentioner vore icke stora; visserligen såge han på
ungdom, men förnämligast på ett ädelt hjerta, trohet, 
upprigtig tillgifvenhet och en stilla belåtenhet, m. m.» -- Denne
ungkarl var ingen annan än min Bergström. Femtiofem
biljetter erhöll jag till återsvar med uppgifven adress. De
flesta af de sig anmälande voro bedagade; några temligen
unga. Då jag nämde friaren: <sp>Nahum Fredrik 
Bergström</sp>, drogo sig alla till baka, påstående, att han icke
vore någon karl i verkligheten, utan blott en romanhjelte,
hvarmed ingen menniska kunde finna sig belåten. En enda
blef ståndaktig; det var en bysatt aktris vid teatern. Hon
yttrade sig villig att träda i äktenskap när som helst, emedan,
såsom orden föllo sig: »hon ofta i teaterpjeser fått undergå
dylikt, nemligen att gifta sig i inbillningen.» Hon 
förbehöll sig likväl att dessförinnan blifva ur häktet förlöst. Då
jag sjelf är en oförmögen karl, var det mig omöjligt att
villfara hennes önskan.

Skulle icke ni, min herre, hvilken uppgifver er för
<sp>Läsare</sp> (förmodligen från Norrbotten), kunna skaffa ett
skickligt ämne, ett värdigt föremål för min hjelte? Någon,
som t. ex. deltagit i de så kallade norrbottniska icke elf-,
men engla-dansarne? Under afvaktan på höggunstigt svar,
har jag äran framhärda Tit.

                                      ödmjuke
                                  <b>Författare.</b>





TIONDE KAPITLET.

 <i>Hu! det är kallt att gå på jordens yta
 I munkedrägt och heta <sp>Peregrinus</sp>.
 Jag längtar åter till det gamla <sp>hemmet</sp>,
 Der sorl och larm, ett evigt stridens buller,
 Der dofva åskor utaf djupa suckar
 Och utaf tårars svall från qvalens klippor
 Förta det stilla, men dock skarpa ljudet
 Af verldsharmoniens näktergal, den lilla,
 Som sitter tyst, men slug, i verldens centrum
 Uppå den stora, ljusa liljeklockan
 Och breder sina små, solklara vingar
 Med sken utöfver de planeters kulor
 Och sjunger så, att man kan blifva galen.</i>

                        NICANDER.



Det var en härlig Majafton. Viken vid Gårdshamra låg,
som en bländande flickas arm på en grästapet, utsträckt
mellan björkdungar, sippbeströdda stränder och behagligt
rundade kullar. Den fattade med sin liljehand en hel 
solfjäder af ljusbestrålade lönnar, hvilka med sina nyspruckna
löf skuggande nedhängde öfver vattubrädden. I denna löf-,
vatten- och blomsterengd satt Paulina, grefve 
Liljekonvaljenstolpes enda, sextonåriga dotter, och spelade på luta. Tätt
vid hennes fötter sorlade det sakta vattenfallet af en bäck,
som sökte i slingrande bugter sin väg ned åt viken. Näst
suset af en stilla sommarvind, hvilken med sina lena vingar
vidrör de dallrande och skimrande bladen, erbjudes väl för
örat och känslan knappast något angenämare än bruset af
ett kristallklart vatten.
	
Också lyssnade Paulina mer, än hon spelade. Stundom
blundade hon med ögonen hela långa stunden för att höra
det jemna, beständiga sorlet, någon gång skiftande genom
ett flytande spån eller något annat, som satte sig fast 
mellan stenarne och liksom dämde den obehindrade farten. Då
arbetade de små vågorna, liksom med ett pip, ungefär som
binas vid förestående svärmning eller någon öfverhängande
fara, för att få den lilla seglaren loss. Det lyckades 
ändtligen, och nu återtog den lugnade bäcken sitt förra ljud.
Detta förnöjde Paulina obeskrifligt, och, då hon sedan 
öppnade ögonen, var allt så nytt och underbart omkring henne.
När hon några stunder jollrat med denna lek, satte hon sig
att se längs utåt bäcken. Då fann hon det så roligt att
betrakta de små krusningarna, mörka i skuggan, men åter
uppglittrande i solskenet, så lustigt att beskåda de 
kommande och bortflygande fjärilarne, än parvis, än i flock, än
åter en och en. Ingen dröjde. Blott ett par sekunder
hvilade den ostadige på hvarje blomma. Så kommo 
trollhästar med sina breda, surrande och lysande vingar, viga
som blixten i sin flygt. Midt framför sig till venster hade
hon utsigt öfver vikens hela spegel och på sidan en 
blomsterkulle med nyss uppblommande, sött doftande narcisser
och violer; längre bort en klipphäll, hvilken allmänt 
kallades ekoberget, emedan ett melodiskt genljud derifrån lät
höra sig, hvilket åter, ehuru ej så starkt, besvarades från
ett annat midt i viken. Det förnöjde henne att låta dessa
återsvar leka med hennes toner, hvarvid hon mellan hvarje
ackord lyssnade och smålog. Till det först omnämda berget
hörde jemväl den egenheten, att, när solen derpå kastade
sina aftonstrålar, bildade det för ögat mellan asp, rönn och
hasselträd en menniskofigur, insvept i sin gröna, vidt 
omfattande mantel. För att fullkomna synvillan hade den forne
egaren låtit i klippspetsen uthugga ett qvinnoansigte. Gick
man på sidan af berget, uppslingrade sig en gångstig till
höjden, ofvanpå hvilken en slät gräsplan utbredde sin rika
matta, som egde midt uti en källa, hvars späda rännil 
genom en uthuggning ledde sig ned och förenades med den
språksamma bäcken.

Paulina återtog sitt instrument och började efter några
löpningar att spela och sjunga den bekanta visan: <i>»Jag
väntar dig.»</i> Knappast hade hon, slutat den första versen,
förrän ett mildt ocb melodiöst återsvar af en flöjt klang
henne från bergshöjden till mötes. Hon blef förskräckt,
men satt dock stilla i förväntan att få höra fortsättningen.
Men allt var åter tyst. Hon började då den andra versen,
oviss, om ej hennes inbillning gycklat med hennes sinnen.
Efter dess slut hördes å nyo samma efterklang. Hon 
fattade i största hast sin luta och skyndade till ett på sidan
stående tempel för att derifrån medtaga sin schal och sin
sykorg, sedan nedstiga i den grönmålade båten och sjövägen
begifva sig hem, en rymd af blott några hundra alnar
eller litet deröfver. Under det hon sysselsatte sig med att 
hopplocka sina småsaker, fingerborgen, stålsaxen med sina 
förgylda ritningar, den lilla nålboken, hvari en förgät-mig-ej,
ett minne af Julius, låg förvarad, det snöhvita nystanet
med sin nummer på den röda, i toppen fästa lappen,
kom hon händelsevis att kasta ögonen i en reflexionsspegel, 
hvilken sommartiden var uppsatt i templet och
vände glaset mot sjön. Med förvåning skådar hon deri en
henne alldeles okänd, som hon kunde tycka, tjughårig 
yngling, med lockar ljusa som sommarskyar, lätt fallande kring
kragen af en himmelsblå rock, och med ett par spelande 
ögon och rosenfärgade kinder. Han stod liksom 
begrundande. I samma ögonblick framkom en annan, och de båda
gestalterna föllo i hvar andras famn. Hon kunde ej i 
anseende till hastigheten se den senares ansigte; men, när de
båda åter vände sig mot sjön, hur stor blef icke hennes
förvåning och glädje, då hon i den sist anlände igenkände
Julius.

Hon ilade ut, kastade korg och nålbok och allt samman 
ifrån sig och ropade: »Julius! Julius!» -- Intet 
återsvar mer än genljudets, som efterklingade »Julius! Julius!»
och åter framhviskade ute på sjön »Julius.» Hon röjde sig
väg genom snåren upp till berget, förnyade ropen; men
ingen svarade eller syntes. Slutligen återvände hon till
templet, satt ännu en lång stund och såg i spegeln; ack!
synen var försvunnen. Hon började gråta. -- »Stygga
Jilius, som så kan springa undan för sin syster! Jag skall,
min sann, banna dig, när jag kommer hem.» -- Härpå 
hopsamlade hon sina småsaker och satte sig i båten för att
ro till baka.
	
Farkosten hade ej väl landat vid stranden, förrän hon
hoppade ur, glömde både schal, luta och sykorg och 
skyndade in i salen, hvars dörr uppslogs på gafvel under ett
hänryckt anskri: »Hvar är Julius? Är han inte här?» --
Derpå flög hon genom alla rummen in till sin mor, 
fattade om hennes knän: »hvar är han? hvar är han?» slog
i hop händerna, började leta bakom skåp, dörrar och stolar,
liksom han der skulle hafva gömt sig, sprang åter ut, gjorde
en rund kring byggningen, derefter ned i trädgården och
så till baka. -- »Pappa, hvar är Julius?» -- »Han är i 
Upsala!» -- »Nej! han är här, jag har sett honom, jag har hört
honom blåsa flöjt, och jag har äfven sett hans unge vän,
Nahum eller Fredrik, hvilket jag hellre vill kalla honom.»
-- »Är du tokig flicka? Julius kommer ju icke förr än i
morgon, om inte almanackan bedrar mig. Han skref ju i
brefvet: den 16 Maj<footnote>Infaller på <sp>Peregrinus</sp>. Se det anförda motto, jemfördt med Kongl. Sundhets-kollegii afhandling om barnförlossningar, uti Kongl. Vetenskapsakademiens almanacka för år 1831.</footnote>, icke förr, är jag, vill Gud, hos min
pappa och mamma och min goda Paulina.» -- »Åh! han
är här, det försäkrar jag pappa.» -- »Nå, om du icke tror
mig, så fråga domestikerna, om någon resande anländt.»

Paulina sprang till kusken och fick det svar: »ingen
grefve har här synts till.» -- Hon berättade nu för sina
föräldrar den syn, hon haft, och tillade: »på det inte pappa
må tro, att jag narras, så vill jag beskrifva (härvid flög en 
lätt rodnad öfver kinden) hans vän Fredriks utseende.»
Sedan hon tecknat personen, sade den gamle grefven: »din
beskrifning är träffande; men hur skall jag förstå allt detta?
Du har säkert, hvad man säger, sett i syne.» -- »Nå, än
Julius då?» inföll grefvinnan. -- »Ack! Julius, han var så
vacker med sina mörka, hängande lockar, med den hvita
broderade kragen, som föll nedviken kring halsen. Men jag
tyckte, att han blifvit så lång och manlig.» -- »Låt oss
inte mer grubbla härpå,» fortfor grefven, »i morgon få vi
ju alla omfamna honom och hans vän, och dermed basta.»
-- »Ack!» utropade Paulina, »låt oss då dricka té i templet
och der öfrerraska dem!» -- »Paulina,» hviskade grefvinnan, 
»stör ej din pappa, han har nyss fått tidningarna och
önskar då, som du vet, tystnad.» -- »Ja, ja, mamma lilla!
jag vet det; men jag kan ej tiga med den elaka Julius.»
-- Härvid lutade hon sig mot grefvinnans bröst. En varm
tår glänste i ögat; ömt tryckte hon sin mor mot sitt hjerta,
kysste hennes panna och smög sig ut på tå, smått runkande
på hufvudet.

Hur det var, rådde dagen derpå vid Gårdshamra en
mer än vanlig rörlighet och beställsamhet. Det såg ut, som
man väntat fremmande. Till och med grefven gick i ett
af sina helgdagsplagg, och det var icke utan, att Paulina
vägde mellan en hvit och en ljusblå klädning, icke af 
fåfänga, men för att söka göra Julius bäst i lag. Tidigt på
morgonen voro sal och förmak skurade, dito ungherrarnes
rum, nystärkta gardiner uppsatta, fönstren rentvättade, 
gården sopad, dammet från blomsterkrukorna afblåst, vingarne
å nyo stäckta på gässen, ett nytt träfat framsatt för svarta
Morjan, och foten på ena grindstolpen omtjärad. Paulina
sysselsatte sig nästan hela förmiddagen med att putsa 
blomsterparterrerna, och sjelf gick hon och biträdde 
trädgårdsmästaren med gångarnes krattning. Strax på eftermiddagen
rodde hon med en piga öfver till templet, lät iordningstäda
det samma, upphänga kring väggarne små blomsterguirlander 
och midt uti en stor krans af violer, oxläggor och 
syrener med bokstafven J i sin medelpunkt. Mot aftonen
kommo grefren och grefvinnan landvägen till stället, sedan
de förut tillsagt, att, när de unga herrarne anlände, skulle
de begifva sig bortåt ekoberget och templet. Qvällen var
lika, skön som den föregående. Alla sutto tysta och 
väntande. Ändtligen afbröt grefvinnan. »Paulina,» sade hon,
»tag din luta och sjung något vackert stycke.» -- Paulinas
hjerta började klappa; hon påminde sig gårdagen. Med
darrande hand fattade hon instrumentet och började med
en något sväfvande, men melankoliskt smältande stämma:
<i>»Jag väntar dig.»</i> En oförmärkt tår tillrade utför 
grefvinnans bleka anlete, ty hon tänkte på sin Julius, och grefven
kunde ej undertrycka en lätt suck. När första versen var
sjungen, gjorde Paulina ett uppehåll, och, o underbara
skickelse! då höjde sig i samma stund en mild flöjtstämma
fjerran ifrån i luften till återsvar. Alla hjertan lågade.
Man tordes knappast andas.

»Se, der är Julius,» ropade Paulina och pekade på
reflexionsspegeln. Ögonen riktades nu ditåt, och som en
blixt var man utom templet och efter några minuter sluten
den väntade, efterlängtade ynglingens armar. Så kom
ordningen till Nahum, hvilken vi hädanefter vilja kalla vid
hans andra dopnamn, <sp>Fredrik</sp>, emedan Paulina så önskat.
-- »Ack! min Gud! hur likt,» utbrast Paulina, i det hon
blef honom varse, och slog händerna till samman utan att
komma i håg att helsa. -- »Du elaka Julius,» härpå föll
hon sin bror å nyo om halsen och gret, och de greto till
samman, »som så kunde narra mig i går! Jag har för omaket
ej fått en blund i mitt öga på hela natten; men nu är 
allting glömdt, ty du är här, här hos din pappa och mamma
och hos mig!» -- »Nå, hvad du är efterhängsen,» sade 
grefvinnan, »du klämmer ju honom, så att han ej kan 
framföra ett enda ord! Se så, barn, sätt er ned.» -- 
»Välkommen, välkommen, herr magister Bergström.» -- »Kalla 
honom icke så, utan Fredrik,» sade Julius, »min Fredrik eller
Julius' Fredrik eller mammas Fredrik, eller hur mamma
vill.» -- »Nå, välan då, <i>vi krusa ej</i>, Julius och Fredrik, se,
der är plats; sitt nu beskedligt stilla, ni behöfver hvila er
efter resan.»
	
Någon förlägenhet röjdes väl i början mellan främlingen 
och det öfriga sällskapet; men efter en half timme var
detta bekymmer öfverståndet. »Ser du, hur grant jag låtit
utstyra lusthuset,» yttrade Paulina, »allt för din skull, lilla.
näsperla. Men det är ju fasligt, hvad du blifvit stor, 
alldeles som en professor.» -- »Du pratar då, så att ingen
annan får säga ett ord,» inföll grefven. »Du gjorde mycket
bättre, om du stoppade pipan åt mig. Se, der har du 
länsmannen på köpet!» -- »Än de andre herrarne?» nickade hon
småleende. -- »Vi röka icke,» genmälte Fredrik. -- »Jo, 
litet kan jag röka,» sade Julius. -- »Ack! det var för 
roligt,» utbrast Paulina, »jag skall strax laga till en dugtig
pipa åt dig, klar som en flöjt; men du får inte bolma och
inte blåsa tobaksröken i ansigtet på mig. Uff! då nyser
jag och gråter. Se der, pappa! se här, Julius! Än din
Fredrik då?» -- »Jag tackar, jag röker ej.» -- Julius satte
sig med en lång turk, Paulina bredvid att se på, emellanåt
bortviftande röken med sin näsduk. Grefven öppnade nu
ett samtal om Upsala, dess landshöfding, erkebiskop, 
konsistorium, professorer och docenter, om ångbåtsfärderna
med mera dylikt.

»Nå, nu skall ni bekänna kort,» inföll Paulina och
hotade med fingret: »hvarföre gycklade ni med mig i går?
Se, här på hand bär jag ännu en strimma efter en 
törnbuske, hvilken ref mig, när jag ropade efter er.» -- Härpå
berättade hon hela händelsen mcd flöjten och synen i spegeln. 
-- »Allt det der känna vi ej,» svarade Julius, »så
mycket mindre, som vi i går ännu befunno oss qvar i Upsala.» 
-- »Åh, du narras! Hvarföre dölja rätta förhållandet?»
»Jag försäkrar, att så är; fråga Fredrik.» -- »Ja, så är
det,» instämde denne. »Fröken har kanske under en liflig
inbillning förestält sig allt detta.» -- »Nej, nej! det är så
mycket sannare, då jag nu igenkänner den himmelsblå rocken. 
Det var emellertid högst besynnerligt.»

Det torde nu vara tid att lemna läsaren, hvilken 
författaren ända från kapitlets begynnelse behandlat, likasom
han icke varit till, några upplysningar. Orsaken, hvarföre
Fredrik kom att medfölja till Gårdshamra, faller sig gifven
i den nära vänskap, hvilken sammanknutit de båda unga
vännerna; dertill kom grefvens uttryckliga önskan, på det
hans son under sommaren måtte ega ett godt sällskap så
väl vid sin läsning, som sina nöjen. Han ville också 
härigenom afbörda en gammal skuld. Skälet, hvarföre de 
tidigare än annars afreste från akademien, låg i den plan,
grefven hade, att den följande månaden låta sin fru 
grefvinna begagna någon helsobrunn, emedan hon allt sedan
händelsen med Lasse-Maja dels af skrämsel, dels af harm
befunnit sig skräpig. Närmaste tillfälle erbjöd Sätra eller
Loka; men grefven ville, som han sade, slå två flugor på
en gång och hade fått i sitt hufvud, att Medevi vore bäst:
emedan statens kräfta, den riksförderfliga, dumma, 
gagnlösa kanalen strök förbi den trakten, och han ville 
nödvändigt med egna ögon öfvertyga sig om företagets 
jemmerlighet.» Resan var utsatt till slutet af Maj, och Julius samt
hans vän, jemte Paulina, det vill säga hela hushållet, skulle
äfven medfölja.

Morgonen derpå vid kaffedrickningen kom Julius 
insläpandes med en stor kappsäck, hvilken såg ut som en
död varg, uppslog midt på golfvet ett fällbord och började
snöra upp. -- »Här, pappa, är mitt betyg öfver min 
teologie-examen, den stora, förstår pappa.; der står <sp>cum laude</sp>,
hvilket betyder: det var rätt galant, min gosse. Här är
betyget öfver min nations-examen; den var hvassare att
bita på, men jag tog den samma styft nog. Här är krutet
och kulorna, hvarmed jag skulle knäcka Bosander; men, då
pappa ej skickade mig några penningar till bössa, så står
saken in statu quo, det vill säga, han är ännu icke skjuten.
Här, men det skall Paulina se på, här är min disputation,
hållen den 6 Maj, det vill säga för tio dagar sedan; se
hvilket grant omslag! Här frammanföre står dedikationen till
min goda pappa och mamma.» -- »Gud bevara, hvad ni
har mycket att läsa,» sade Paulina; »se på, hvilka 
underliga kråkfötter der stå.» -- »Det är arabiska, skall du veta,»
genmälte Julius. »Ytterligare för min pappas räkning en
liten satir i manuskript, kallad: <i>Rikskrukorna, eller sådan
som klangen är, sådant är rådet.»</i> -- »Vasserra, vasserra!»
utropade grefven, »det var präktigt, tack skall du ha, min
gosse!» -- »Ytterligare för dito dito: <i>Den heliga alliansens
trosbekännelse, de europeiska folken enfaldeligen att förehålla.»</i> 
-- »Åh! vasserra, vasserra!» fortfor grefren, »det
var oförlikneligt. Har du mer af den sorten?» -- »Jag
vet ej, jag skall se efter! Jo, se här; musik till vårsång,
dedicerad till den studerande ungdomen uti Upsala, orden
af en prest i Stockholm, musiken af Arrhén von Kapfelman.
Den skall Paulina fä. Se der! Vänta, hvad kan här vara
för krafs? <i>Bevis att två gånger två äro fem</i>, med dedikation
till finansministern S-- --.» -- »Ha! Ha!» skrattade grefven,
»jag förstår, han med kragen. Den satsen skall bli rätt
artig att se utredd.» -- »Nu har jag inte mer åt pappa;
men här, Paulina, gissa, hvad kan det innehålla? Det är
för din räkning. Detta paket förvarar de superbaste 
blomsterlökar af alla möjliga slag, hyacinter, liljor och tulpaner;
och detta med blåa papperet en mängd rara blomsterfrön.»
-- »Ack! ack!». utropade Paulina och hoppade omkring på
golfvet; »du elaka Julius, som är så snäll, dem skall du
genast i dag hjelpa mig att sätta, din stygga unge!» 
hvarvid hon föll honom om halsen och kysste honom.

»Och om äfven jag får lof att bidraga med en ringa
gåfva» afbröt Fredrik, i det han framräckte en ritning.
»Jag har först på ett år börjat teckna. Arbetet är, ty värr,
högst ofullkomligt.» -- Paulina stod häpen och förvånad.
-- »Huru skall jag förklara detta?» --»Förlåt, pappa och
mamma,» sade Julius, »vår lilla osanning i går. Vi ha
verkligen varit på Gårdshamra tvenne dagar. Vi anlände
den femtonde på qvällen, läto qvarsätta vårt åkdon i 
Mellstorp och vandrade hit till fots. Senare på aftonen ärnade
vi öfverraska med musik i månskenet; men, hur vi 
samspråkade, beslöto vi att tillbringa natten under öppen 
himmel och ej förr än den följande dagen gifva oss till känna,
i synnerhet som det var fullmåne och vi icke på nära ett
år sett Guds klara sol gå upp. Under denna öfverläggning
varseblefvo vi från vår bergspets Paulina och helsades af
hennes luta och sång, hvilket jag besvarade med min flöjt.
Under tiden satte sig Fredrik och aftecknade Gårdshamra,
äfvensom templet och kullen, i det ögonblick, Paulina fattar
sin luta och spelar derpå.» -- Alla samlade sig kring taflan
och försäkrade, att Paulina var väl träffad. Hon rodnade,
neg för Fredrik och tackade. -- »Än lilla mamma då,» 
inföll hon efter en paus, »stackars mamma, hon får alls intet.»
-- »Tålamod! tålamod!» sade Julius, »se här det nyaste
häftet af modejournalen, det skall mamma studera på, tills
vi resa åt Medevi.» -- »Nej!» jollrade Paulina och småluggade
Julius, »nu får du ej längre stå här vid den gamla 
kappsäcken, du måste följa med mig ned i trädgården och se,
hur städadt och snyggt jag har, och din vän skall också
medfölja. Se så, lägg nu bort de lärda sakerna. Jag har
så mycket att säga och visa dig.»

Det hjelpte ej; han måste lyda. Paulina sprang
långt förut och kastade än en krusbärskart, än en utsprucken 
syrenqvist på Julius; s1utligen kom hon till baka med tvenne
narcisser, fäste den ena i bröstet på sin bror med tillägg:
»se, det får du, för du är beskedlig,» räckte den andra åt
Fredrik; »om jag får lof herr Fredrik.» -- »Herr Fredrik.»
sade Julius och slöt dem i sin famn, »ni skall kalla hvar
annan du.» -- »Ja, ja, bästa Julius, du, du, jag skall komma
i håg det till en annan gång.» -- Nu skulle allt synas och
granskas, jemväl äpple- och päronträden, om de lofvade
mycken frukt, ehuru de knappt hade hunnit i blomma. »Se
här,» pekade Paulina, »en splitter ny rosenparterr. Pappa
kallar honom den Julianska; ty der äro endast höstrosor
satta.» -- »Jag förstår,» genmälte Julius, »pappa har härvid
haft i tanken den Julianska tidräkningen. Men,» i det han
vände sig till Fredrik, »hvarföre är du så tyst?» -- »Jag,»
sade denne småleende, »icke är jag så tyst.» -- »Ack! han
har kanske ledsamt,» småsuckade Paulina, »du, du skulle
jag säga.» -- »Tvärt om, bästa Paulina,» blef svaret, »jag
har föx mycket roligt.» -- »Är det upprigtigt.» -- »Så 
upprigtigt, som blicken i ditt rena, oskuldsfulla öga!»

Två saker utgjorde nu på Gårdshamra de förnämsta
föremålen för eftertanken och de dagliga samtalen: resan
till brunnen och en fest för de under godset lydande 
bönder och torpare. Till den förra rustade man sig med all
ifver. Grefven lät syna vagnar och seldon, tillkallade en
sadelmakare och en målare för att laga, omkläda och 
uppmåla. Fruntimren arbetade, jemte en från staden hemtad
symamsell, på söm och broderingar. Blott om aftnarne
egde Paulina ledighet. Julius och Fredrik ströfvade kring
berg och backar, fiskade, botaniserade, läste, skuro sig 
metspön och käppar, besökte grannarne, hjelpte fruntimren
emellanåt att spjelka valfiskben, föreläste ur Frithiof; 
Shakespeares Romeo och Julia, hvilken Fredrik öfversatte på prosa,
Cervantes’ Don Quixote, Lidner, Walter Scott, med flere.
Så förflöto dagarne.
	
Hvad festen angick, var förhållandet följande. Sedan
uråldrig tid plägade egaren af Gårdshamra midsommaraftonen
anställa för sina underhafvande en högtidlighet, då de 
dansade kring midsommarstången och erhöllo välfägnad. Denna
lofliga plägsed hade äfven den nu varande innehafvaren 
iakttagit; men, emedan han nu skulle resa bort och ej efter
vanligheten kunde med sin familj personligen bevista festen,
beslöt han att i stället låta den samma försiggå innan 
affärden, och pingstaftonen bestämdes till dess firande. I
förmodan, att det torde roa läsaren, vilja vi derpå lemna
en liten beskrifning.

Utanför byggningen lågo tvenne gårdar, en inre och en
yttre, den förra med sina sandade gångar, den senare 
gräsbeväxt, med undantag af stora körvägen. På planen af 

denna såg man frampå aftonen en hel skara af 
underhafande, män och qvinnor, gossar och flickor, församlade.
Alla voro utstyrda i sina bästa plagg och nästan lika klädda.
Ett och annat undantag röjdes. De hustrur eller pigor, hvilka
fordom tjent på herregården och ville gälla för något »likare,»
utmärkte sig genom en och annan mera nymodigt tillskuren
klädespersedel, i synnerhet tröjorna, hvilka buro den så
kallade herregårdssnitten; äfven i hårbanden framstack denna
åtskilnad. Högtidligheten tog sin begynnelse med att på
den gröna planen springa <sp>sista paret ut</sp>. Det var lustigt
att åse de klumpiga bonddrängarne, huru de lufsade å stad
för att fånga sig en »jänta» och stundom under flickornas
gapskratt stupade på näsan. Härvid kunde man tillämpa
den allmänna anmärkning, att de menniskor, hvilka hafva
djur under sin vård, ofta taga sedvanor efter dem. Man
skall nemligen finna, att en ladugårdspiga har en helt annan
gång än en kammarpiga, en oxdräng en annan än en 
stalldräng, den, som mycket kör i åkern, en annan hållning
än den, som sitter och kör lass och foror. Äfven i 
uttalet finner man ej sällan denna utmärkelse. När man
nu såg de lekande i sitt anlopp, kunde man lätt utpeka:
der kommer en kalf eller stut, der en qviga, der en 
herregårdsdragare och så vidare.

Nu syntes en ung bonddräng, utstyrd till ett slags 
Bacchus; han drogs på öltunna under mycket hurrande och
viftande med hattarne. Leken upphörde. Man satte sig
ned i det gröna, de gifta karlarne och qvinnorna för sig
och ungdomen midt emot. Bränvinstumlaren började dansen
ch vandrade laget om. På samma gång utdelades ost och
bröd. Så framträdde Bacchus med ölstånkan. Sedan man
tagit denna förfriskning, hördes en fiol vara i antågande. Då
sprungo alla upp, och inom ett ögonblick rörde sig hela
massan i en hurtig slängpolska. Qvinfolken kastade sina
halsdukar och karlarne sina hattar och rockar i en hög.
De blänkande skinnbyxorna, de röda eller blå strumpebanden,
de flägtande skjortärmarna, det upplösta och i fria lockar 
fladdrande håret, framstälde en brokigt skimrande tafla, hvari
blandade sig de unga flickornas nätta lifstycken, samt en
och annan glimrande guldring. Nu var man outtröttlig.
Här gafs ingen rast eller ro. Bonddrängarnes ben kastade
sig om hvar andra hastigare än spånor och halmstrån under
en våldsam väderil. En timme efter solbergningen 
uppdukades maten på långa bord, och man satte sig att spisa.
Den äldste af bönderna, en silfverhårig gubbe, föreslog
med ölbägarn i hand skålarne, hvarvid det hurrades utan
mått. Skålarne voro minst tio à tolf. Efter måltiden togo
alla i en dansande ring. Julius och Paulina framträdde
äfven i kretsen, och luften skallade å nyo af jubelrop, 
hvarefter bondpojkarne hurrande upphöjde och kringburo sin
unga grefve, och bondflickorna sin sköna fröken. Slutligen
framstego alla, fattade nådig grefven och grefvinnan i hand,
tackade och aflägsnade sig.

Julius, Fredrik och Paulina gingo ned åt sjön och
satte sig i båten att ro. Vattnet stod mörkblått, men lugnt.
Klart nedskimrade aftonstjernan och försilfrade de från 
årbladen fallande dropparne. Julius framtog sin flöjt och
blåste: <i>»Hulda Rosa, fjäriln frågar,»</i> hvartill Paulina sjöng
orden. Det märkvärdiga var, att när orden »vakna, se det
dager är,» framklingade öfver vatteuspegeln, blef det 
verkligen dager, ty månen rann upp öfver skogstopparne, ehuru
i aftagande, och blänkte på stränderna midt emot. En
och annan fogel började att småqvittra. Fjerran i skogen
hörde man ännu bondflickornas trallande. Man framrodde
till ekoberget. Här höll man med båten och instämde å
nyo i musik och sång. -- »Åter är du så tyst,» sade Julius
till Fredrik. -- »När hjertat är fullt, blifva orden så få,»
var hans svar. -- Härvid undföll honom en suck; Paulina
lekte med fingrarne i vattnet och slog ned ögonen. Man
återvände hem. 

Blott nägra dagar återstodo till affärden. Julius och
Fredrik hopbundo en bok till resejournalen, man utvalde äfven
tjenlig läsning för resan. Grefven å sin sida inpackade
alla riksdagstal och memorialer, hvilka blifvit hållna <sp>emot</sp> 
kanalen, äfvensom sina <sp>Strödda tankar</sp> rörande detta
ämne. Betjenten förseddes med en ny iock, och för 
kammarjungfruns räkning utgallrades ur garderoben åtskilliga
klädningar. Inspektoren presenterade karfstockarne, der
dagsverkena voro inskurna, och grefven tog dem tills vidare
i sitt förvar under erinran till denne, hvad han i grefvens
frånvaro hade att efterse, verkställa och iakttaga, i 
synnerhet »att ej låta rida sig på näsan af någon herr löjtnant
eller kornett i afseende å munderingen; kronans rätt må
hållas i helgd, men ej en hårsmån deröfver.» Likaledes
utfärdades fullmagt i afseende på möjligheten af någon 
vigtig sockenstämma: »ty satan passar alltid på det lägligaste
tillfället, och presten är ett enfaldigt får, som landshöfding
och kronofogde kunna vända, hur de behaga. Kommer
hästdoktorn åt trakten, skall han anmodas fara upp och
emottagas höfligt och anständigt, samt inlogeras i unga
grefvens kammare och njuta all möjlig uppassning, likaledes
skjuts till staden!»







ELFTE KAPITLET.

<i>En filosof af det lyckliga slaget finner i verldens lopp 
flera ämnen till löje än tårar.</i>

                SVENSKA AKADEMIENS HANDLINGAR.


Den, som besökt Medevi, skall visserligen erkänna, att
denna helsobrunn framför andra eger högst behaglig 
naturomgifning och, såsom Tuneld säger, <i>är belägen i en ljuflig
ort.</i> I fjerran framför sig har det den källklara Vettern,
omkring sig svala och angenäma löfskogar, och på sidorna
snygga herregårdar, en välmående allmoge och rik tillförsel.
Det synes väl ligga något täppt och lågt; men under de
måiiader, brunnen begagnas, kan man vistas öfveir allt, utan
fruktan för sumpiga ångor eller en osund luft. 
Midsommarafstonen lockar till detta ställe en stor skara menniskor.
Der hålles då ett slags hästmarknad, och beklagansvärd
den, som på qvällen den dagen nödgas begifva sig till
brunnen; han kan vara viss om att vid hvart femtionde
steg möta marknadsfolk, hvilka i friska tag och under det
förfärligaste dam rulla med sina vagnar utåt vägen. Sjelfva
midsommardagen är brunnsbal; inkomsten tillfaller de 
fattige. I salongens öfre ända svettas då de dansande 
brunnsgästerna, jemte andra, hvilka för tillfället deltaga i nöjet; i
den nedre serveras vid en rankig och ful disk med tévatten,
bränvin och smörgåsar. Åt dem, hvilka för sin förströelse
begagna stället, lemnar Motala en njutningsfull hvilopunkt
och till välfägnad den smakfullaste färska ål och lax, smultron
och mjölk, jemte en fräsande porter, hvilken sjövägen öfver
Vettern gungat till stranden. För fornforskaren erbjuder
Vadstena sina rika minnesmärken, och åt naturhistorikern
Skenninge oxmarknad en outtömlig källa till imposanta 
betraktelser. Älskar man ett gladt umgänge, dans, musik,
spektakel och väl försedda bord, förflyttar man sig till 
Linköpng, hvilket också benämnes: <i>Lilla Paris</i>. Med ett ord,
hvart man vänder sig, äro nöjet och belägenheten rikt 
omvexlande och mångfaldiga.

Det var här Liljekonvaljerna nedslogo sina bopålar,
grefvinnan för att dricka vatten, grefven för att betrakta
vatten, nemligen kanalen, och de tre öfriga för att fara på
vatten. Resan till brunnen gick lyckligt och utan äfventyr.
Fredrik färdades baklänges och hade solen beständigt i 
ansigtet, det vill säga Paulina, hvilken satt midt emot. 
Väderleken var högst förträfflig. Ingen enda regndroppe föll på
grefvinnans nya hufvudbonad. Tvifvels utan är också slutet
af Maj den härligaste reseårstid. Allt tillväxer då och frodas;
det är idel ungdom; harmoniska sällskap i hvarje 
skogslund; dans af fjärilar, mygg och flugor öfver alla rosor,
trädtoppar och böljor. Hvilken tjusande prakt, hvilka 
doftande ångor utbreda icke de täcka, blommande trädgårdarne!
Alla anleten äro gladare. Den hårda årstiden är 
öfverstånden. Är lada tom, så börjar naturen i stället att fylla
sina händer med rika gåfvor. Boskapen tarfvar ej längre
att stå och tugga på de torra halmpiporna, den får hvar
dag kalas i det gröna; och eger deras herre intet rågkorn
qvar i sin bod, har han åtminstone spenat, rädisor, patienta
och björklake ur naturens stora förrådshus.

Medevi var detta år mer än vanligt besökt. Ofta kan
man icke förklara detta minus eller plus, hvilket 
uppenbarar sig i livet. Det tyckes förhålla sig med detta, som
med företeelserna i naturen. Det ena året stå alla 
fruktträd nedtyngda af glänsande astrakaner och guldgula päron,
ett annat år är knappt någon kart synlig. För den, som
fann sig road af att se menniskor och hafva sällskap, var
detta brunnsår lockande. Grefvinnan sökte det mindre; i
grefvens hufvud spökade kanalen; de unga slöto sig 
inbördes till hvar annan och egde nog i sitt tretal. 
Visserligen sneglade de unga kavaljererne på den vackra fröken,
utstötte för henne sina platta fraser, tillturfvade sina 
hårlockar och ryckte emellanåt på halskragarne; men verkan
blef ringa. Paulinas hjerta rördes af helt andra känslor.
Det dagliga umgänget med Fredrik slöt henne, ehuru 
omedvetet, allt närmare till den lugne ynglingen, och Julius
gick hemligen och fröjdade sig åt denna växande harmoni.
Ack! vid denna ålder skimrar ännu en glimt af det 
försvunna Eden. Verlden har då ännu icke aftagit masken
för att visa sitt vederstyggliga skelett Kärlek, vänskap,
oskuld, sanning, upprigtighet, ett okonstladt väsende, som
ej ännu blifvit fängsladt i konventionella bojor, se der, unge
domstid, dina skyddagudar och din ijufvaste tillflygt!

Morgonstunderna tillbragtes naturligtvis vid brunnen,
der ett och annat glas tömdes för sällskaps skull. Längre
fram på förmiddagen promenerades i vagn. En del af 
brunnssällskapet åkte då två och två till sammans på små, nätta,
med fjädersäten försedda kärror. Merendels togs vägen
framåt Nykyrka. På eftermiddagen blåste Julius flöjt, 
Paulina sjöng och spelade luta, eller ock ritade de till samman
för Predrik. Ledsnade man vid detta tidafördrif, sökte man
sig väg åt Vettern och gungade lätt och gladt på dess
böljor. Res- och dagjurnalen blef ej heller förglömd. Här
inskref än den ene, än den andre sina anmärkningar och
reflexioner. Tröttnade man vid denna sysselsättning, roade
sig de tre vännerna med brefvexling. Fredrik förestälde då
<sp>Abailard</sp> och Paulina <sp>Heloisa</sp>. Tiden aflopp icke utan ett och annat spratt. Merendels var Julius, i hvilken
odygden mest lekte, en tillställare af dylikt. Vi vilja 
anföra ett af dessa.

Bland de vattendrickande damerna befann sig äfven en
landtmätardotter, i högsta grad behagsjuk. Hon hade ett
temligen hyggligt utseende, men hvilket helt och hållet
vanstäldes af hennes tillkonstlade väsende. Jemte det hon
anfäktades af denna onda genius, var hon äfven besatt af
en annan, nemligen äktenskapsdjefvulen. Hon ville 
nödvändigt gifta sig, kosta hvad det ville, och den allmänna
kärleken till menniskor hade hos henne öfvergått i den 
enskilda till karlar. Det var ej utan, att något hvar vid 
brunnen gjorde denna anmärkning. En dag satte sig Julius och
Fredrik ned och skrefvo till henne ett kärleksbref i de mest
besatta och bombastiska uttryck. -- »Pistolerna,» så började
det, ligga redan spända på mitt bord att afgöra mitt öde,
i fall jag skulle vara nog olycklig att flamma af en hopplös
kärlek för er!» -- Härpå kom kärleksförklaringen, 
målningen af hennes oförlikneliga skönhet, m. m, och slutligen
löftet om snart anländande presenter, hvaribland 
uppräknades en halfspann konfekt och fem skålpund fikon. 
Underskriften lydde: »Eder evigt tillgifne tillbedjare, Uno von
Trasenberg.» -- Brefret förseglades med ett sigill, hvilket
tillhörde en f. d. kapten vid stånddrabanterna, en femtio
års man, ogift, med krokiga stånddrabantsben och ett stort
körsbär på näsan. Sigillet hade Julius på ett behändigt
sätt vetat förskaffa sig till låns.

Mamsellen fick brefvet. Som qvinnan sällan förmår
att behålla en hemlighet för sig sjelf, såg man genast 
morgonen derpå landtmätardottern inbegripen i ett 
hemliqhetsfullt samtal med några unga flickor af hennes bekant. De
höllo sig skilda från andra och läste på ett papper, än 
bakom en syrenhäck, än bakom en knut, än bakom en 
kägelbana; man slog sina krumbugter kring kaptenen, som 
ströfvade gångarne utåt med sina krokiga ben och tycktes ej
yttra det ringaste tecken till kärlek. Vid middsgsbordet
jemkade sig, hur det var, vår sköna till kaptenen för
att rigtigt mäta och graden hans kärleksbarometer. Den
stod på nollpunkten, ja, den var nära färdig att sjunka 
derunder och hota med isbark och snöglopp. Den unga damen
släppte honom likväl ej så lätt. Hon språkade med honom
utan uppehör och framkastade slutligen åtskilliga vinkar
om konfekt, pistoler, halsband, med mera dylikt. Detta
var för honom ren Kaldeiska. Efter måltiden steg han upp,
vände sig till Fredrik, hvilken händelsevis suttit strax 
bredvid, med förfrågan, hvem det unga fruntimret kunde vara:
»fan vet, hvad hon menade; hon kallade mig major, det
jag aldrig varit, ordade om den hyggliga militären, frågade
mig, hvar jag bodde, om jag trifdes i ensligheten, och 
påstod helt envist, att jag fått ett sabelhugg i näsan, hvilket
prydde mig oändligen väl. Jag börjar tro, att hon velat
drifva gäck med mig.» -- Fredrik underrättade honom,
hvad han kände om damen, hennes namn och visteleort,
och försäkrade, att han verkligen tyckt sig läsa i hennes
öga en mer än vanlig tiillgifvenhet för herr kaptenen. --
»Det ger jag den onde,» svor denne till, »en gammal 
väl femton horn i pannan före årets slut.» -- Härvid 
stannade hela upptåget, och den sköna drog sig efter hand till
baka inom sina forna förskananingar.

Förr, än vi sluta detta kapitel, vilja vi meddela läsaren
åtskilliga figurteckningar, äfvensom en liten berättelse om
grefrens resa till kanalen.

Bland de första figurer, hvilka om morgnarne instälde
sig vid brunnen voro:

1:o Tvenne <sp>grosshandlare</sp> från Göteborg, båda 
utmärkta för sin ogemena tjocklek. De hade i all sin tid
lefvat af engelsk rostbiff, ostron, hummer och porter. De
liknade två stora smörklimpar, som ännu ej kommit ned i
smörasken för att erhålla krusning och form.

2:o En <sp>baron</sp>, smal som en spröta. Om honom yttrar
Paulina i resjurnalen: »visst folk äro som vatten. Man må
dela dem i sjöar, strömmar, bäckar och pölar, det är och
blir ändå samma rörliga, flyktiga ämne.»

3:o En <sp>herre i grå bonjour</sp>, med fysionomi af 
spader knekt. Om honom viste man ej mer, än att han för
tre år sedan rest till Paris att köpa nya strängar till sin
fiol. Ville annars passera för ett slags virtuos.

4:o En <sp>enkefru prostinna</sp>; kunde aldrig få i sitt
hufvud, att <i>ryssar voro menniskor</i>, och antecknade alltid
antalet af sina glas med prestnackar. Horn. var en rigtig
kökspiga, rymlig som en gryta, med eldgafflar till ben, 
grytringar till öron, skyfflar till händer och ansigte som 
eldbrasa. Lägger man härtill munnen, så har man en 
blåsbälg på köpet.

5:o En <sp>medicine kandidat</sp>. Såg ut som kremor
tartari och rabarber. Att han nyligen genomgått den 
anatomiska kursen, kunde man förstå af hans fingrars rörelser,
äfvensom af ryggen, hvilken alltid förde en lutande 
ställning, ungefär som hade han stått öfver ett 
dissektionsbord.

6:o <sp>Fröken P</sp>. En yrhätta. Förmådde aldrig öfver
två sekunder qvarsitta på ett ställe. Om henne har Fredrik
i resjurnalen yttrat: »jag säger med Jean Paul, jag undrar,
hur hon bär sig åt om nätterna för att kunna ligga stilla
i sin säng?»
	
7:o En <sp>Smålandsprest</sp>; lefde på suspension. Saken
var den, att han från predikstolen råkat benämna hin onde
en landtstrykare. Konsistorium tog den senares parti och
suspenderade presten. -- Och nu må med detta sjutal den
komiska sidan af brunnspersonalen var fulländad.

Vi öfvergå till kanalresan. Utom sina kanalluntor och
strödda tankar medtog grefven äfven åtskilliga aktier, dem 
han egde i kanalen och hvilka han ärnade korsfästa på den
första sluss han fick i sigte. Paulina måste qvarstanna vid
brunnen för att hålla sin mor sällskap. Jemte Julius och
Fredrik medföljde åtskilliga herrar brunnsgäster. Man 
framkom till Motala, for upp på gästgifvaregården och 
frukosterade. En reslig man i kurirjacka och byxor trädde dem
till mötes och helsade bekant på våra två unga herrar. Det
var Karlvagnen. I förtroende berättade denne, att han 
såsom en föregifven kurir genomflackat halfva Sverige, utan
att det kostat honom en skilling. I Skåne hade visserligen
länsmannen, hvilken blifvit tillkallad, prutat emot att å
Kongl. Maj:ts och kronans vägnar erlägga dagtraktamente;
men, sedan Karlvagnen skrifvit ett långt och skarpt 
memorial till landshöfdinge-embetet med anhållan, att den 
tredskande länsmannen genast måtte afsättas, samt för denne i
hållstugan uppläst inlagan med hotelse att skyndsammast
afskicka skrifvelsen, hade den arma harkranken af 
förskräckelse fallit till bönboken och icke allenast utlagt 
penningarna för förtäringen på gästgifvaregården, utan äfven på
köpet undfägnat med en ståtlig frukost. Karlvagnen 
befann sig nu här tar att bese kanalen. Fredrik förebrådde
honom det elaka i det nyss berättade skälmstycket. -- »Åh!
lappri,» svarade Karlvagnen, länsmän skall man plåga, ty
de äro landets värsta blodsugare, i synnerhet den fattiga
allmogens.»
	
Härpå gaf han sig i samtal med grefven, sade infall
på infall om Platen och staten och kanalen, samt hur hvar
och en vore galen, som i detta riksdike ville nedlägga sina
fyrkar. Grefven blef alldeles hänryckt och erbjöd honom
att medfölja på kanalfärden ifrån Motala samt vidare till
Berg, der de flesta slussarne befinna sig. Han anförtrodde
honom derjemte i ifvern sin plan med aktierna. -- »Nej,
nej!» sade Karlvagnen, jag har ett bättre förslag att 
meddela; men det är tids nog, när vi framhunnit.» -- Färden
gick nu för sig längs utåt kanalen genom ängar och böljande
rågåkrar. Till höger på andra sidan vägen hade man 
nedanför sig den brusande Moala ström, beprydd med 
qvarnverk eller pi höjderna bredvid liggande täcka landtgårdar.
-- Vagnare fingo fara förut och man fortsatte resan 
landvägen till Berg. Här råkade grefven i full furioso, slog
upp sina Strödda Tankar, läste, skrek och deklamerade. --
»Hvar äro aktierna,» afbröt Karlvagnen. -- »Här, min vän,
här!» -- »Godt,» fortsatte Karlvagnen, nu begifva vi oss
ut i tvenne båtar på Roxen; der vill jag midt på sjön hålla
ett litet kort jordfästningstal öfver dem.» -- Man gick till
stranden, lånade sig farkoster och begaf sig ett godt stycke
ut på vattnet. »Basta!» ropade Karlvagnen, »här hålla vi.»
-- Han framdrog aktierna. »Med herr grefvens tillåtelse,»
fortfor han, »låta vi skådespelet taga sin begynnelse.» Härpå
reste han sig upp i båten och höll, under det han högt i
vädret visade pappersrullen, följande monolog:

»Ve eder, I förförare, som sägen er vara guld och ären
dock mindre än de lumpor, hvaraf I ären gjorda! I som
lofven stort och hållen intet, gån omkring och förespeglen
grossörer, brukspatroner och kräftstinna landbrukare gyllene
förhoppningar, dem I aldrig ärnen uppfylla! Hvarvid skall
jag likna eder? Vid skyar, som icke gifva regn. I skolen
nu undfå eder väl förtjenta lön. Bland millioner skuggor af
Malmö diskontsedlsr, dryga anslag till strömrensningar, 
garnisonssjukhus och allmänna magasins-inrättningar skolen I
vandra, ständigt sargade af öfverkorsande gåspennor, dömda
att brinna i den underjordiska papperseld, som aldrig dör
så länge projektmakare, banker, riksgäldskontor, judar och
stående härar finnas. Blifve eder ändalykt en varnagel för
alla assignanter, vexelvinglare och statslåns befordrare! En
qvarnsten skall bindas om eder hals, och I skolen sänkas
ner i hafsens djup.»
	
Derpå framtog han en sten, band den samma vid rullen
och kastade allt sammans öfver bord under anförande af
dessa salig Bagers ord:

     »O Mannahem! märk
     Och stärk de verk,
     Som gifva bröd
     I allan nöd.»

Man återvände till Medevi, och Karlvagnen fortsatte
sin resa uppåt bergstrakten.

-


TOLFTE KAPITLET.

<tab><i>Lyft då din slöja upp
Och afhölj för min blick de lockande behagen!</i>

                                      INGELMAN.




»Fredrik,» sade Julius en morgon under brunnspromenaden,
»har du gifvit akt på det der fruntimret, som går der borta,
hon med den långa, ogenomträngliga slöjan?» -- »Nej! hur
så?» -- »Hon måtte visserligen känna dig, ty jag såg henne,
när du i går samspråkade med min syster, stå och betrakta
dig en lång stund, och en suck undföll henne, så djup, så
tung.» -- »Du tar vilse. Här eger jag inga andra bekanta
än dig och de dina.» -- »Jag bedyrar, hon måtte säkert
känna dig. Kom, låt oss uppsöka henne. Jag tyckte, hon
nyss vek af inåt stora alléen i sällskap med det der åldriga
fruntimret, hvilket alltid följer henne.» -- »Som du vill,»
svarade Fredrik, och de gingo. Efter några slag fram och
åter lyckades de att upphinna och genskjuta henne. Man
gick förbi hvar andra. Fredrik såg henne skarpt i ansigtet,
men hon röjde intet tecken till förlägenhet. Slöjan var
dessutom så tät, att man omöjligen genom den kunde 
redigt urskilja anletsdragen, blott det, att damen tycktes vara
mycket blek och ega en hy, bländande och hvit som 
alabaster.

»Såg du ej,» hviskade Julius och ryckte Fredrik till
sig, »hur hon rodnade, när vi gingo förbi?» -- Det kunde
vara likaså väl för dig, som mig,» genmälte Fredrik. Men
vi skola snart af brunnaläkaren erhålla upplysning om 
saken.» -- Man uppsökte och tillsporde honom om den 
beslöjade. Han svarade: »min själ, är icke jag lika klok som
herrarne. Man kallar henne här vid brunnen den unga
nunnan; det är allt hvad jag vet.» -- »Kom,» sade Julius
och drog Fredrik mod sig, »vi måste nödvändigt ha reda
på denna hemlighet. Se, der kommer hon.» -- I det de
befunno sig helt nära, vek hon af åt en sidogång och 
bortblandade sig i mängden af de spatserande. Julius blef 
alldeles utom sig af otålighet och ville förnya försöket. --
»Nej, nej! bästa du,» erinrade Fredrik, »var ej obeskedlig.
Låt den unga okända få förblifva i fred, hon önskar det
säkert sjelf.» -- »Paulina,» ropade Julius och vinkade 
systen till sig, »vet du hvad! vi ha fått ett icke ringa 
bekymmer i våra hufvud. Känner du, hvem den damen är,
som alltid går med en slöja öfter sig?» -- »Hon med det
vackra, bleka ansigtet?» -- »Ja!» -- »Nej, sannerligen jag
det vet. Hon promenerar ständigt för sig sjelf och tyckes
likasom undvika allt sällskap.» -- »Se, der kommer hon,»
blinkade Julius, »låt oss för tredje gången försöka gå henne
till mötes.» -- Vid detta tillfälle kunde hon ej, utan att
väcka uppmärksamhet, vika af; men, när de gingo förbi,
spridde sig en högröd purpur öfver hennes kinder, hvilken
i ögnablicket förvandlade sig till en snöhvit likfärg. -- »Låt
oss gå in, jag mår icke väl,» klang en sväfvande röst från
hennes läppar, och med stapplande steg ingick hon, 
understödd af sin ledsagarinna, i byggningen midt emot. -- 
»Rösten är mig icke obekant,» sade Fredrik; »men hvar och
när jag hört den samma, minnes jag icke.» -- »Så få vi
väl bida tills i morgon,» tillade Julius; och de återvände
till sällskapet.
Följande dagen på slaget sex spatserade redan våra
unga vänner fram och åter bland brunnagästerna. Ingen
dam syntes till. De toge alla möjliga vägar, genomsökte
brunnssalongen och alléerna och återkommo, men ändå
ingen beslöjad varelse. Det ringde till morgonbön, 
drickningen var slutad. -- »Säkert är hon sjuk,» sade Julius,
»kom, vi gå in i byggningen och höra efter.» -- I förstugan
mötte man en piga, och på tillfrågan, huru den unga, sjuka
damen mådde, svarade denna: »att hon gårdagen afflyttat,
efter att hafva fått ett förfärligt anfall af blodstörtning.
Hvarthän, viste hon ej bestämdt, men, som hon hört, till
ett landtställe nära vid stora herregården, hvarest hon, ämnar
nyttja mjölkkuren, ty den stackars flickan lär ha lungsot.
-- »Hvad heter hon?» -- »Nog har jag hört namnet, men
jag mins det icke; det är så konstigt. Jag tror det var
Näch eller Näs <i>(nièce)</i>; så har jag hört den gamla frun
kalla henne.» -- »Besynnerligt», mumlade de tvenne vännerna
och aflägsnade sig.

Strax på eftermiddagen kom en liten flicka och räckte
Fredrik en förseglad biljet Han bröt den och läste: 
»Hvarföre förföljer ni mig? Unna mig då åtminstone att få dö i
lugn.» -- Ingen namnteckning, blott dessa tretton ord. --
»Hvem är brefvet ifrån,» frågade Fredrik, i det han såg
efter flicka. Hon var försvunnen. -- »Se här, Julius, läs
och uttyd. Det är en biljett från vår beslöjade dam; men,
hvarföre den är stäld just till mig, förstår jag icke, då det
egentligen varit du, som plågat henne med din nyfikenhet.»
-- Julius genomögnade lappen, återlemnade den och sade:
»nå, så skola vi min sann ej hädanefter besvära henne,
ehuru det egentligen var för din skull, jag intresserade
mig för hennes person.»

Hela händelsen var nästan bortglömd, då den omtalade
pigan en dag kom springande mot Fredrik och sade, att
ett fruntimmer ned i byggningen önskade tala vid honom.
Han skyndade dit. Det var den åldriga damen, som plägade
ledsaga vår beslöjade madonna. »Förlåt mig,» sade hon
med en sorgbunden stämma, »att jag besvärat er med att
stiga ned. Jag har en begäran från en person, hvilken
fordom stått i närmaste förhållande till er, med ett ord
från sin systerdotter, att ni ville med edra vänner vara
god och besöka henne i eftermiddag.» -- »Allt för gerna,»
framstammade Fredrik, i det han anade, hvem hon menade.
Den gamla fortfor: »ni minnes troligen den vackra, 
oskuldsfulla och naiva flickan, hvars bekantskap ni gjorde vid ett
tillfälle, då ni gick att bese en mängd sällsynta djur. Ni
erinrar er hennes far, hvilken beklagligsvis var rubbad till
sina sinnen, ända till dess dödens välgörande hand lade
hans trötta lemmar till samman. Ett år derefter slutade
äfven modern sina dagar. Antingen genom ett slags arf
eller under vistelsen i en treårig enslighet på landet har
bedröfligtvis samma sinnestillständ öfvenflyttat sig på dottern.
Jag tog henne till mig, sökte genom åtskilliga förströelser,
resor, m. m. skingra hennes dysterhet. Jag rådfrågade
läkarekonstens alla hjelpkällor, och äfven nu senast har
jag gjort fösök med brunnskur; men utan framgång. Hennes
förryckthet är likväl icke af det förfärliga slaget. Den
yttrar sig mildt, svärmade och stilla. Hon påstår sig vara
förenad med en <sp>engel</sp>, hvilken än om dagen än under
natten besöker henne. Ofta hör jag henne samtala med
denna föregifna, osynliga varelse hela långa stunder, och,
när de då skiljas, faller hon i den bittraste gråt. Troligen
har ni varseblifvit under hennes vistelse vid brunnen, huru
hon liksom skytt er närvaro, äfvensom i allmänhet allt 
umgänge. Jag fruktar, sade hon en gång, att hans anblick kan
hos mig återväcka den jordiska kärlekens känslor och göra
mig otrogen min utvalde. I dag på morgonstunden inträdde 
hon till mig och bad med ett gladt och liksom förklaradt 
ansigte, att jag skulle besöka och anmoda er, att
komma hit. Hon egde något vigtigt att säga er. Jag har
nu framfört hennes önskan, hvilken jag hoppas, ni icke
afslår.» -- »Visst icke», svarade Fredrik, »jag vill härom
strax underrätta Julius och Paulina.»

Sedan de tre vännerna erhållit anvisning om stället,
hvilket låg, en knapp åttondels mil från brunnen, begåfvo
de sig på vägen. De inträdde i en liten rödmålad byggning,
der den åldriga damen kom dem till mötes och ledsagade
dem ned i trädgården. På en kulle, beprydd med blomster
och doftande syrener, satt den beslöjade, klädd i en hvit
sidenklädning och en myrtenkrona på hufvudet, lutande
sig mot en lummig och högstammad lind. Slöjan var, som
vanligt, kastad öfver ansigtet och rördes helt smått af 
flägtarne från sjöstranden. Hon helsade med en stum nick
och med högra handen på hjertat. Huru våldsamt häfde
sig ej bröstet på Fredrik vid denna sorgliga anblick! Huru
strömmade icke tårarne ned för hans kinder vid minnet af
det flydda och den dag, då han af dessa bleka läppar 
mottog den första, liksom den sista kyssen! Han såg den lilla
trädgården, der de lekte till samman, och den ros, hon
bröt och räckte honom till ett kärt minne. Huru var nu
icke allt förändradt, bleknadt och förkolnadt! Den glada,
den sorgfria, den himmelska flickan fans icke mer. Ett
rof för en svärmande inbillning, tillhörde hon icke mera
jorden, utan högre verldar. -- De trenne vännerna 
anmodades att sitta ned, på en grässoffa. Den åldriga 
aflägsnade sig obemärkt.

Efter en lång tystnad och sedan den beslöjade hemtat
sig, sade hon med en matt stämma: »förlåt mig, att jag
besvärat er. Ni har varit allt för god, som bönhört min
sista önska Fredrik, minnes ni för många år sedan en
flicka, hvilken ni så ömt älskade och hon er, och de voro
sälla! Ack! det var allt sammans blott en dröm.» Här gjorde
hon ett uppehåll. Fredrik kunde ej uttala ett enda ord. Hon
uppslog slöjan. Ett blekt, men himmelskt assigte, utan
fläck; utan skrynkla. -- »O, Gud!» utropade Fredrik och
sjönk till hennes fötter. »Stå upp,» hviskade hon, »det,
som har varit, är icke mer. Bandet är brustet. En högre
verld har slutit mig till sitt bröst. Der uppe bor min 
älskade, och i dag är min bröllopsdag.» Hon kastade slöjan
å nyo öfver sig.

»Jag vill i korthet upprepa mina öden. Efter er bortresa 
sörjde jag er länge; men tiden utplånade minnet. Vi

flyttade åt landet, jag vistades till större delen allena; min
far var, som ni erinrar er, rubbad till sitt förstånd; han
dog, och min mor snart derefter. En afton för trenne år 
sedan just på denna dag (solen stod, liksom nu, I sin 
nedgång och kastade sina röda strålar öfver de dallrande 
löfven) trädde mig en snöhvit, betingad gestalt till mötes.
Han var så skön, så himmelsk. Mina ögon liksom 
bländades af hans glans. Han såg på mig med så rörande,
talande och ömma blickar, likasom han velat genomstråla
hela mitt inre. Jag satt förstummad och helt och hållet
försmält i det sköna föremålet. Jag ville utsträcka min
famn; men då försvann han. Dagligen började jag nu 
besöka detta kära ställe; jag satt der långt inpå qvällarne.
Ack! jag väntade förgäfves. Då bad jag så innerligt att
åtminstone ännu en gång få återse det himmelska 
sändebudet; och jag blef bönhörd. Han sade mig, att han 
utkorat mig till sin himlabrud, och. vid stjernornas 
silfversken trolofvades vi. När vår bröllopadag skulle inträffa,
ville han återkomma. Ack! i trenne år har jag med 
tålamod och trohet förbidat hans ankomat. I natt besökte han
mig. »I morgon» hviskade han, »är du min brud.» O
himmelska ögonblick, då jag evigt får sluta honom i min
famn, till mitt hjerta, då min varelse, mitt allt får med
honom sammansmälta! Fredrik, vårt band är brutet Jag kan
icke älska er. Det var ock hvarken er eller min 
bestämmelse. Men jag vill rikeligen godtgöra er förlust. Min
engel, min troloftade, min brudgum har sagt mig, att ni
älskar en ren, oskyldig och huldrik flicka, och hon er.»

Nu, liksom fattad af en högre, osynlig magt, uppsteg hon,
gick emot Fredrik och Paulina, lade deras händer till 
samman: »tro ej, att en döende i sin bröllopsskrud bär 
lögnens ande på sina läppar. Tag, unga, oskyldiga flicka, det
hjerta, som fordom var mitt, tryck det till ditt eget och
gör det lyckligt! Det älskar dig upprigtigt och ömt. Och
du, Fredrik, vårda den späda planta. Qvinnan är en 
ömtålig blomma. Stöd, hägna och upprätthåll henne med din
kraft och ditt allvar; lik murgrönan kring ekens stam, vill
hon sluta sig till dig, och derigenom skall hon blifva stark.»
-- Nu tystnade hon. En konvulsivisk rörelse, lik ett elektriskt 
slag, genomlopp alla hennes lemmar. Hon stod der
som en darrande lilja. -- »Himmel, han kommer, han kommer,» 
utropade hon i den fullaste hänryckning, »jag hör
hans vingar susa, jag ser hans ansigte glänsa, farväl Fredrik,
farväl Paulina -- en gång, en gång återser ni -- -- --
dagen då» -- -- nu nedsjönk hon lik en af stormilen afbruten 
blomma. Intet ljud, intet ord, ingen suck. För
evigt var hennes jordiska lif slocknadt; men öfver de 
förbleknade läpparne sväfvade ännu ett stilla saligt leende,
likt de sista aftonstrålarne öfver ett bländande snöfält.

*

SLUT PÅ ANDRA DELEN.
UR

<b>Freja, poetisk kalender för 1833.</b>

FÖRETAL.


»Än fortsättningen då af eder roman? Eder Nahum Bergström? 
Hvarföre har ej tredje delen deraf utkommit till
jul? Har ni inga ämnen? Intet bläck? Inga läsare? Inga
<i>fantasier</i> qvar? Ligger ni i koleran? Är ni bysatt, besatt,
eller hur är det? Eller kanske har ni uti någon uthållande
gastrisk feber gått all verldens väg; men hvarföre då icke
förut tillkännagifva derom i de allmänna bladen?»

Värdaste läsare eller högt ärade läsare eller gunstige 
läsare (jag vet ej, hvilketdera epitet jag rättvisligen bör
nyttja), jag ärnade just rycka fram med samma frågor, då
ni, min högt uppsatte gynnare och säkre befordrare, förekom 
mig. Jag förstår ej sjelf hvari orsaken kan ligga
till ett sådant marterande af publikens både tålamod och
kassa. Må hända skall dock följande utdrag ur första kapitlet 
af min tredje del lemna någon upplysning rörande de skäl, 
hvilka föranledt uppskofvet. Det lyder sålunda.

Hasselö Flate den 1 November 1831.

Det är verkligen tid på, att jag skyndar med fortsättningen 
af min roman, då enligt de sista underrättelserna
(vi hafva i dag Allhelgona dag) koleran redan utbrustit i
Altona och må hända i tysthet spridt sig ännu längre. I
Åbo har han, såsom en åter uppflammande vådeld, tagit
förnyad fart. På detta sätt kan hela mitt romansällskap ett
tu tre blifva oskyldiga offer för denna ohyggliga sjukdom. Det
kan inträffa med mig som med herr Abradabrego, hvilken på
ett halft år genom farsot förlorade hela sitt menageri, med
undantag af en babian, den han skänkfe baronessan S...
på hennes födelsedag. Jag är i synnerhet rädd om min
Julius, hvilken, såsom läsaren redan erfarit, ej alldeles är
att lita på, när det angår utflygter. Han kan, innan både
läsaren och jag veta ordet af, hafva begifvit sig öfver till
Åland, finska skärgården, Köpenhamn eller Alexandria. Jag
har emellertid, för säkerhetens skull, fogat anstalt om 
lämpliga sundhetskordonger i synnerhet kring hufvudorten, der
det grefliga herrskapet bor, jag menar Gårdshamra. Det
förundrar mig blott, att Vesterås-bladet, som i så många
andra fall synes vara så väl underrättadt, och hvarföre 
Aftonbladet tilldelar redaktionen en mention honorable, 
uraktlåtit tillkännagifva denna half-officiella åtgärd, 
äfvensom min omtanka att förse stället med läkare, hvars 
åliggande blifver att vara till hands vid påkommande 
sjukdomstillfällen. Dessutom har jag till grefvens fria 
disposition afsändt så väl ett parti kolerasnus, som ock 
några flaskor af de Rehnstjernska dropparne, hvilka bota 
för nitton plågor och troligen äfven för den tjugonde: 
ledsnaden vid lifvet. Enligt de senaste underrättelserna 
från Gårdshamra fortfar helsotillståndet att vara godt; 
med undantag, som grefven skrifver, af en stallbagge, 
befinner sig hela familjen i högönskelig välmåga, och 
sundhetskollegii föreskrifter iakttagas på det noggrannaste.

Läsaren, hvilken, sedan andra delen af N. Bergströms
Ungdomsfantasier såg ljuset, troligen låtit många särskilda
och motstridiga föremål passera genom sin tankekanal, såsom: 
jubelpredikningar, Jan Jansson öfver opposition och
ministär, kanalarbetets fortgång, silfveruppköpen, 
antiqvartalskrifterna och de Kahlska kättarelistorna, 
Argi förmiddags- och Aftonbladets eftermiddagslurar (lärer 
hafva afseende på deras sena utdelning), de nyaste moderna 
från Paris, engelska reformbillen, Fäderneslandets infrysande 
bland de grönländska isbergen, samt kaptenens fara att bli 
uppslukad af hajar (hvaraf en ny Robinson Kruse kunnat uppstå),
herr Anckarsvärds inlysande diatrib i Dagligt Allehanda,
Stockholmska stämmorna och de två Demostenernas, herr
Kroks af Yao (vi veta ej, om namnet är rigtigt) och herr
Rosenqvists af Åkershult vältalighetsprof eller rättare 
aftonsångspredikningar, musiken till Sjöfröken, processen om
tänderna med frun utan tänder, med mera, läsaren, säger
jag, hvars tankekraft under tiden varit sysselsatt med alla
dessa olika ämnen, torde till äfventyrs låtit falla sig ur
minnet innehållet af hvad min roman redan bragt i dagen.
Jag vet då intet bättre råd, än att jag innan fortsättningen
anställer en generalmönstring med hela min personal. Jag
vill vid samma tillfälle upprigtigt tillspörja dem, om de
vilja tjena qvar i mina Ungdomsfantasier eller icke, på det
både läsaren och jag må hafva något säkert att vinka på.
Jag har annars, om jag vågar yppa min hemlighet, engagerat 
dem på tre år, hvarmed kapitulationstiden utlöper.
-- Då väderleken i dag är högst angenäm, luften sommarljum, 
hvarken storm eller regn hota, solen nedblickar mildt
och vänligt på de gulnade löfven, de bleknade tufvorna, och
tättingarne qvittra så glädtigt i pilträden, vill jag uppställa
mitt mönsterbord på fria fältet. Kanske kommer jag, efter
slutad revy, att ge för dem, eller de för mig en déjeuné 
dinatoire. I hvilketdera fallet skall jag ej försumma att
derom genom tidningarna lemna allmänheten underrättelse,
samt hvilka skålar blifvit proponerade och hvilka verser för
tillfället afsjungna. Sedan jag nu, tör hända nog vidlyftigt,
preludierat för sjelfva förlaget, skyndar jag att skrida till
sjelfva verkställigheten, nemligen mönstringen.

»Herr grefve <sp>Liljekonvaljenstolpe!</sp>»

»Ja!»

»Behagar herr grefven fortfara att stå qvar i min roman
eller icke.»

»Med högsta nöje. Jag önskade blott någon förhöjning i
min karakter, äfvensom vid något tjenligt tillfälle inpassandet
af mina åtgärder rörande landthushållningen på Gårdshamra, i
hvilken kunskapsgren af det menskliga vetandet jag tror
mig vara icke helt och hållet ignorant, ej så, som skulle
jag derigenom vilja framställa mig i någon fördelaktigare
dager än mina grannar, hvilka, sanningen att säga, af mig
hemtat den mesta praktiken, än mindre för att ge mig
min af att bli ledamot i pinnharfs-akademien eller tillfjeska 
mig gröna bandet. Den förra kan i sitt slag vara
rätt bra, det senare sätter jag mig öfver, enär dermed nu
mer ingen synnerlig heder står att vinna. I alla fall är och
vill jag förblifva en fri svensk medborgare; emedan, hur
det är, salig <sp>>Tessin</sp> ej hade så orätt, då 
han yttrade: <i>band binda</i>, man må vilja det eller icke.»

»Har herr grefven annars något ytterligare att andraga?»

»Då min fru grefvinna ej för tillfället kan ha den förmån 
inställa sig vid mönsterbordet, emedan hon fått besök
af litteratus <sp>Ehrenson</sp>, hvilken envisas med, att hon <i>förskottsvis</i> skall prenumerera på det Svenska lexikon, han i
framtiden ärnar utgifva, får jag, jemte detta anmälande,
härhos från öfverläkaren K..., som i år varit i egenskap
af brunnsläkare anstäld vid Medevi, framlemna
min fru grefvinnas förbättrade helsotillstånd, så
ännu i några år tror sig bibehålla platsen i Tit. roman.»

»I hvad herr grefven täckts framlägga, rörande dess
frus helsotillstånd, så är denna underrättelse oss alla till
stor fägnad. Vi önska af upprigtigaste hjerta dess oafbrutna
fortfarande. Beskaffenheten af den senare punkten skola
vi taga i närmare öfvervägande. Befinner sig herr grefvens 
dotter här?»

»Hon är likaledes hindrad af en rimsa, hvilken hon skall
sy färdig till jul; emellertid får jag nämna, att en viss 
farhåga hos henne uppstått, huru vida hon borde fortfara i sitt
engagement eller icke. Å ena sidan lärer redaktionen af
Heimdall förklarat hennes karakter, om ej för helt och
hållet misslyckad, åtminstone för högst obetydlig och vanlig;
å en annan sida har Aftonbladets redaktion afgifvit ett 
motsatt yttrande. Det återstår att öfverväga, hvad beslut hon
bör taga, och till hvilken af recensenterne man kan sätta
mesta tillit.»

»Jag skulle i denna brydsamma belägenhet vilja tillstyrka 
uppskof med frågan, intill dess man fått införvänta
Argi utlåtande i målet, i fall herr grefven skulle finna sig
nöjd med denna interimsåtgärd.»

»Må ske. I alla fall, när nu genom forvagnsinrättningen
en beqvämare och lättare gemenskap blifvit öppnad mellan
hufvudataden och vår ort, torde jag kanske på slädföret
taga min dotter med till Stockholm. Jag kan då personligen 
låta presentera henne för redaktionen af Nya Argus
och, i händelse Tit. ej sant uppfattat hennes karakter, 
söka i bladet, t. ex. i Mosaiken, tillbörlig rättelse.»
	
»Unga grefve <sp>Liljekonvaljenstolpe!</sp>»

»Han var nyss här.»

»<sp>Julius Liljekonvaljenstolpe!</sp>»

»Ja!»

»Behagar grefven fortfara med sin åtagna rol i min
roman?»

»Hjertans gerna, blott <sp>Nahum Fredrik Bergström</sp>
äfven kommer att stå qvar i rullorna.»
	
»Vi hinna strax till honom. Jag får alltså lita på, att
grefven ej övergifver oss?

»J, medförutsättning af hvad jag redan förbehållit mig.»

»Har herr grefven annars något att till det allmännas
och bästa anföra?»
	
»Jag skulle snart vilja hafva mig en fästmö; jag fruktar,
att min rol annars blir allt för torr.»

»Är du rasande, pojke! Du har ju ännu icke fått ett fjun på 
hakan. Håll dig vid lagerkransen och vishetsgudinnan; Venus 
och myrtenkransen komma nog i sinom tid, och det icke alltid 
till vårt hjertas sanna frid och tillfredsställelse!»

»Nå, så kan jag då åtminstone få bli kär, skulle det 
också slå ut med hopplös kärlek.»

»Förlåt, herr grefve! i denna punkt kan jag ingenting
lofva. Publiken är i den saken något ömtålig. Ni har en
vän. Spela tills vidare en Orestes' eller Pylades' rol, och
ni eger deri tillräcklig sysselsättning.»
	
»Det lär icke kunna hjelpas; men något äfventyr måste
Jag bestämdt hafva, i vidrigt fall komma de stygga recensenterna 
och säga, att jag brås på pappa och är litet dum.»

«Hvad pojke! hvem har ingifvit dig, att jag är dum?
Hvad säger herr romanförfattaren derom?»

»Tills dato, herr grefve, har ej något sådant blifvit förspordt, 
tvärt om är er inlaga till justitie-ombudsmannen, m. m.
det mest inlysande exempel på motsatsen. Man sade det
samma om Napoleon, ehuru hela verlden erkänner, att han
var det största snille på sin tid; kanske torde det tillåtas,
att vi få fortsätta mönstringen.»

»Herr <sp>Nahum Fredrik Bergström!</sp> är han här?»

»Adsum.»

»är min Herre nöjd med att fortfara ?»

»Då det burit sig så galet åt, och hvilket äfven Heimdall 
anmärker, att jag i första delen fyller mitt femtonde
år, men i den andra endast är tio, och detta verkat en
gruflig villervalla i progressionsläran, anhåller jag att med
dato få afsäga mig min befattning. Det kunde annars inträffa, 
att jag i nu kommande tredje del allra först födes
och så fick spatsera baklänges, till dess det i den fjerde
må hända upplystes, att jag aldrig varit till. För öfrigt är
jag efter den senaste katastrofen vid Medevi stäld så på
det hala, att jag ej ser mig god till att vidare fortfara.
Ändteligen kräfver min medfödda blygsamhet att draga mig
till baka, då min herre tyckes hafva i sinnet att af mig
skapa en hufvudpersonage, hvilket jag för all del undanber
mig. Jag har nyligen speglat mig i herr friherre <sp>Anckarsvärds</sp>
exempel, hur vådligt det är att uppkasta sig eller
rättare blifva framskuffad såsom chef för ett parti; man får
då, som syndabocken hos Judarne, slutligen uppbära alla
de öfrigas brister, oberäknade sina egna. Af alla dessa nu
anförda skäl anhåller jag om gunstigt afsked.»

»Min herre, det går platterdings icke an! Det är enkannerligen 
på er, jag ärnar fota hela min tredje del, och
det bär sig ej i dessa opinionstider att så skämta med en
upplyst och tänkande allmänhet. Det är ej nog, att det kan
gå mig, sans comparaison i öfrigt, som med <sp>Wellington</sp>,
att se mina fönster utslagna; en och annan sten kan äfven
hitta vägen till mitt hufvud, och hvem vet, om ej på den
punkten, der min författareorgan har sitt läge. Ni är ung
och rask och derjemte vuxen edert kall. Ni fördrar hetta
och väta, regn och storm, frost och kyla, ja, ni ser mig ut
att kunna genomgå sjelfva koleran, ehuru jag ej strängt
ärnar förfara med er; publiken är dessutom invand vid er
rol. Tar jag en annan, blir deraf endast villervalla och
kanske uthvissling. Önskar ni påökning på edra snillegåfvor, 
så är jag ej deremot, blott ni stannar qvar. Är
det något rasande å färde, så vill jag söka ställa det till
rätta. Jag besvär er för den skull på det innerligaste, att
ni ej undandrager mig edert biträde. Ni öfverger då på
samma gång er unga vän, hvilken redan till tre fjerdedelar
lofvat att qvarstå. Dock, hvarföre slösa flera ord? Jag
skådar redan bifallet måladt i edert anlete.»

»Emedan nödvändigheten på bjuder, måste jag väl gifva
vika. Likväl förbinder jag mig för det närvarande endast
till årets slut, hvarefter, om så påfordras, jag önskar ega
fria händer.»
	
»Derom få vi nog öfverenskomma framdeles. Äro inga
flera tillstädes?»

»Hans excellens herr grefve <sp>Husgafvel</sp>!»

»Han är rymd.»

»Det är inte möjligt.»

»Så sitter han på gäldstugan.»

»Icke heller sant.»

»Så är han sjuk.»

»Mamsell guvernant!»

»Vistas på Pro Patria.»

»Sålunda urståndsatt, hvilket i rullorna antecknas,
Återstår ingen som är tillstädes?»

»Nej!»
Det är ändå bra besynnerligt, att folk så der låta 
engagera sig utan att förut derom tillsäga författaren. 
På detta sätt kunde en romanskrifvare lätt bita i 
gräset. Hvad är att göra? Hic stamus....

P. S.  Just nu inlöper den förtretliga nyheten, att hela
min personal engagerat sig vid herr <sp>Wildners</sp> balett, och
ej är att återförvänta förr än fram  på sommaren. O tempora, o mores!

<b>DE TRE FAMILJERNA.</b>

<b>De tre familjerna.</b>

»Det är med oss militärer alldeles såsom med sagan om
<sp>Krukhoppan</sp>.» -- Ack! bäste herr kapten eller löjtnant
eller hvad vi få säga, för all del berätta oss denna historia!

»Mina nådige herrar och damer! jag vet ta mig katten
ej, om jag vågar. Berättelsen är så, hur skall jag uttrycka
mig, icke fjollig, men hon stöter må hända den der
fina, upphöjda smaken, hvarmed jag vet, ni i så hög grad
ären utrustade. Hela sagan är dessutom af ett så obetydligt
värde. Hvad kan man hafva att säga om en kruka,
äfven om det vore en rikskruka? Men då ni, mina gunstiga
och nådiga herrar och damer, önska höra den enkla 
bondberättelsen, sådan jag från rama bondlandet erhållit den
samma, så skall jag försöka.»

»Det är med oss militärer, alldeles som med sagan om
krukhoppan, hvilken lyder på följande sätt:

En fader sade en dag åt sin son: »min son! du har
redan växt upp och börjat blifva stor, det är tid på, att du
flyger ur boet. En ungdom bör ej länge hållas hemma,
han blir då bortkelad. Vid dina år hade jag försökt mycket
både af godt och ondt. Alltså i morgon rustar du dig
å stad att begifva dig ut i vida verlden. Har jag tagit mig
underligen fram, så kan du äfven, hoppas jag, slå dig ut.»
Följande dagen var sonen färdig, och allt, hvarmed han
förseddes hemifrån, var ett par dugtiga oxar, med en vagn
och några veckors munförråd. -- »Se så,» sade fadern, när
sonen satt sig upp, »Gud välsigne dig! far nu, hvart du
vill. Kör beskedligt, och välkommen med lycka och 
framgång till baka.» -- I det samma gaf han de trögbenade
kreaturen en dugtig pisksläng, och i makligt tåg jemkade
de af utom gården landsvägen framåt.

Efter några dagar stannade det oansenliga åkdonet utanför
ett torp. Sonen beslöt att der söka sig nattherberge,
hvilket han också utan minsta svårighet erhöll. Den gråhåriga
torparegumman pysslade och lagade så väl om honom,
att han vid afresan, visserligen något slösaktigt, begåfvade
henne med tvenne dukater, det enda metalliska
mynt han egde, och som af någon slägting blifvit honom
gifvet i faddergåfva. Vid åsynen af en så stor och sällsynt
drickespenning blef gumman alldeles utom sig af glädje
och, för att på något vis betyga sin erkänsla, förärade hon
sin gäst en stor, ganska stor och rymlig kruka af högst
märkliga egenskaper. Han emottog skänken, tackade och
fortsatte sin väg.

Åter förflöto några dagar, då de utmattade öken stannade
på en grön, mycket aptitlig äng för att proviantera
sig. I kinkigare belägenhet befann sig deras husbonde.
Matsäcken var tömd. Bedröfvad steg han med tom mage
ned från åkdonet och satte sig under ett träd att bitterligen
gråta. I sagor pläga de små foglarne, som sjunga bland
löfven, kunna ge många förståndiga råd; men här tego de
alldeles. Ändtligen öppnade krukan sin mun och frågade:
»hvarföre gråter du, min lilla vän?» -- »O! här måste jag
ju lida brist på allting och förgås af hunger.» -- »Det
skall jag nog afhjelpa,» svarade kärlet, gjorde en finurlig
piruett och vandrade småtrippande bort. Hon uppgick
till herrgården, hvilken beboddes, om icke just af en konung,
likväl af en grefve; ty baroner funnos ej på den tiden.
Man var der sysselsatt med att baka åtskilliga kakor af den
utvaldaste sort. Krukan gick in i köket och stälde sig i
en vrå vid dörren. Då alla tjenstehjonen hade fullt upp
att syssla, en del med att göra degen och islå spad och
jäst, andra att med flata handen platta ut kakor, somliga
att hålla ugnen till reds, hälla vatten på de stenar, hvilka
voro för heta, slutligen insätta brödet till gräddning och 
uttaga det, så var det svårt vid att någon varseblef när krukan
inkom eller ens, att hon befann sig i köket. När nu brödet
uttogs, lade man kakorna på hyllor, stolar, bänkar och bord
att svalna; dessa blefvo slutligen alla fullsatta. Man stod
rådlös, hvar man skulle göra af det återstående, då någon
fick krukan i sigte och föreslog att gömma det öfriga för
gemensam räkning i krukan. Det hade i alla fall blifvit
så stor Guds välsignelse af kakor, att man med godt samvete
kunde smuggla undan litet för sig sjelf. Detta bifölls,
och man nedstoppade ända till brädden af krukan kakor
af alla slag. När krukan tyckte sig fått nog, gjorde hon
en liten tyst piruett, och i en bråd vändning, utan att
någon märkte det, hoppade hon vid köksdörrens öppnande
öfver tröskeln ut på gården och skyndade till sin väntande
herre.

Om någon var välkommen, så var det hon. Den unge
herrn lät sig väl smaka, tog krafter till sig och derpå en
så god sömn, att han sof, tills solen stod högt på himmelen
den följande dagen. Knappast hade han uppvaknat, förr än
krukan frågade, hur han mådde. »Ganska väl,» svarade han,
»med undantag af en svår törst, som plågar mig.» -- »Den
skall jag nog dämpa,» sade krukan, hvarpå hon gjorde sin
vanliga piruett och trippade af till herrgården. Husfolket
höll då som bäst på med en stor brygd af det allra ståtligaste
öl, man kan tänka sig. Här tillgick det på samma sätt,
som vid brödbakningen. Sedan alla tunnor och åmar blifvit
fylda, återstod en god portion, för hvilken man ej hade
rum. Brygghuspigan föreslog då med de öfriges samtycke
att undangömma några byttor eller en halfså, hvarpå de
beslöto att hälla krukan dermed full ända intill brädden.
När de då skulle gå ut, följde krukan efter och kom så
obemärkt och väl undan.

Då hon hunnit fram till sin herre, gjorde hon för honom
den allra grannaste svängning, utan att spilla öfver det
ringaste. -- »Hvad det ölet skall smaka mig förträffligt,» sade
han och satte munnen till krukan, hvarpå han visst drack
flera kannor. -- »Det var för skönt,» trallade han och lade
sig ned i gräset, utsträckte vällustigt ben och armar och
insomnade med hatten lagd öfver ansigtet, för att skydda
sig för solen. och myggorna. När han vaknade, stod dagen
å nyo högt på himmelen, och nu kände han sig så stärkt,
att han reste sig upp och såg rätt glad och belåten ut.
Men nu först varseblef han, dels att han i gräset och nattdaggen
nedsudlat sina kläder, dels ock att oxarne burit
sig obeskedligt åt med hans hatt, hvarföre han i hast blef
mycket allvarsam och mulen i sitt ansigte. -- »Hvarföre
ser du så bekymrad ut?» sade krukan. -- »Hm!» sade han
och pekade än hit och än dit. -- »Det skall jag nog skaffa
råd för,» sade hon, gjorde åter en artig piruett och vandrade
af till det vanliga stället.

Kring ett stort aflångt bord sutto icke mindre än tolf
skräddare och sydde på de mest fina och granna tygstycken.
Då en af skräddarne skulle gå ut i ett angeläget ärende,
passade krukan på och smög sig in genom dörren. Mot
natten kommo skräddarne öfver ens att hvar och en stjäla
några klädningar; men, emedan de hvarje qväll vid sin utgång
visiterades, voro de i villrådighet, hvarest de till följande
dagen skulle förvara det undanstulna. De fingo då
krukan i sigte, hvarpå en af mästarne sade: »låt oss stoppa
i krukan, hvad vi snattat; dit går ingen och tittar.» -- Det
skedde så. I det ögonblick, den lofliga societeten tågade
ut, tog krukan tillfället i akt och smög sig bort. När första
strimmorna af dagsranden framglänste, vaknade hennes husbonde
och frågade: »hvar har du varit?» -- »I herrgården
att skaffa dig kläder.» -- Den unge herren tog nu med
handen ned i krukan och uppdrog det ena plagget grannare
än det andra, allt af det finaste sammet och gull. Då
solen började skina derpå, skimrade hela nejden och foglarne
hoppade ned på ängen att se på detta ovanliga skådespel.
De enda kallsinnige åskådarne voro de fyrbenade
nöten. När nu ungherren dragit på sig en af klädningarna,
spatserade han oupphörligen fram och åter, vände sig om
på alla sidor och betraktade sin nya drägt med mycken
förnöjelse. Slutligen nedsatte han sig vid krukan och 
började sucka. »Hvarföre suckar du,» sade krukan, »har du
inte mat?» -- »Jo, Gud ske lof! fri kost från grefvens
kök.» - »Har du inte dryck?» -- »Jo, prisad vare himlen!
fri brygd från grefvens bryggeri.» - »Har du inte kläder?»
-- »Jo, de allra grannaste, man kan tänka sig, från grefvens
egen garderob.» -- »Nå, hvad fattas dig då?» -- »Jag är
så för grufveligt ensam.» -- »Hvad menar du dermed? Har
du icke mig och kamraterna der borta?» -- »Jo, men du
är ju ändå bara en kruka och kamraterna fyrfota nöt.» --
-- »Jag anar, hvad du menar, och jag skall försöka göra
dig till viljes; men detta blir det svåraste uppdraget af alla.»

Hon gjorde derpå sin vanliga piruett och trippade
bort till herrgården. Efter gammal vana besökte hon allra
först köket. När tjenstepigorna fingo se henne, blefvo de
alldeles ursinniga. Den ena fattade ugnsrakan, en annan
eldtången, den tredje diskbaljan, och en fjerde började att
sparka henne med foten. -- »Du förbannade kruka, ut med
dig, ut!» -- Krukan hoppade undan ned till brygghuset.
Ett lika öde träffade henne der, hvarpå hon flyktade upp
på gården.

När skräddarne genom fönstret blefvo henne varse,
hoppade de alla på en gång ned från bordet, så att det
ljommade i hela byggningen; den ena tillgrep en aln, en
annan fattade sitt pressjern, och den tredje saxen, och rusade
ut för att anfalla krukan. Men, som hon var något
lättare på fötterna, räddade hon sig undan i trädgården.
Den unga fröken stod just då på terrassen och uppband
några liljestänglar med sina snöhvita fingrar. Hon väcktes
ur sina betraktelser af det ovanliga sorlet och den stora
folkskockningen, och skyndade till stället, der krukan fann
sig omringad. Vid åsynen af krukan sade hon: »ack! se,
der har jag den krukan, hvilken jag så mycket längtat efter,
för att i den få plantera min stora sköna törnros.» -- Härpå
hoppade hon af glädje upp i krukan; men denna var ej
sen att skynda undan med den vackra bördan och lopp så
fort, att hvarken tjenstepigorna eller brygghusfolket, än.
mindre skräddar-societeten förmådde hinna fatt henne. Fröken
ropade: »hjelp! hjelp!» bad om förskoning, gret och
vred sina små mjellhvita händer; men fåfängt. -- »Lofvar
du att gifta dig med min unga herre, så skall du slippa
lös,» sade krukan. -- »Det lofvar jag och mer till,» svarade
fröken, »blott du släpper mig.» -- »Skall ske, skall ske,»
sade krukan och nedsatte henne på den gröna ängen. »Här
har jag skaffat dig den allra vackraste jungfru i verlden
att bli din äkta hälft, pustade krukan mot sin herre; det
hade så när kostat mig lifvet, åtminstone öfverläppen och
öronen. Sköt er nu sjelfva, bäst ni vill, jag har annat att
pyssla om!» -- Kort derefter stod på herrgården det ståtligaste
bröllop i verlden; der dansade äfven tjenstefolket
och alla skräddarne i tre runda dagar; men den underbara
krukan blef sedermera aldrig synlig.

Det är med oss militärer, alldeles som med sagan om
krukhoppan; ty det var en gång

Trenne unga fänrikar, fänrik A., fänrik B. och fänrik
C., hvilka dagen efter regementsmötets slut sutto till
sammans på det å excercisplatsen uppbygda värdshuset, för
att vid ett glas vin lyckönska hvar andra till godt slut på
kampanjen, samt dricka en hjertlig afskedsskål. Då de befunnos
anstälda vid kårer, som ej voro stationära, kunde
de vistas, hvar de ville; men, då regementet blott en gång
årligen sammanträdde till vapenöfningar, hade de ej hopp
om att åter träffas förr än vid den tiden. Sedan de en
stund samspråkat om hvarjehanda, såsom om de små äfventyr,
de kunde hafva haft under mötet, hvilket kompani
excercerat skickligast, och hvilka nya handgrepp blifvit införda
m. m., sade fänrik A.: »kamrater! det är ändå bra
tråkigt, att vi, som delat fältlefnadens besvär, så här plötsligt
skola åtskiljas! Hvarföre icke öfverenskomma att äfven
under den nu ingångna, långa tjenstledigheten vara till
samman. Vi kunna lefva, hvar och huru vi bebaga, bo i
Paris, Trosa, Köpenhamn, Nordkap eller på Kinnekulle, ja,
hvar som helst. Låt oss blifva ense om, att icke så här
snöpligt åtskiljas. Jag föreslår, att vi resa nedåt landet och
der utvälja oss någon beqväm ort, hvarest vi kunna trifvas,
ha roligt och kunna få vara till hopa. Ledsna vi vid ett,
så afresa vi till ett annat ställe.» -- Han hade knappt fram
fört sitt förslag, förrän ett allmänt bravo skallade i salen;
man klingade än en gång och beslöt att den följande dagen
uppgöra sjelfva reseplanen.

Sedan de genomgått hela den statistiska och topografiska
delen af sitt kära fädernesland, med hvarje landsorts
beqvämligheter eller olägenheter, ansågo de tjenligast att
nedslå sina bopålar i den lilla staden L--, hvilken man sagt
dem vara en god matort, der det ej kostade mycket att
lefva. Trakten egde dessutom en treflig omgifning, så väl
i anseende till folket som naturskönheterna, och erbjöd
flera för ungkarlar omvexlande nöjen.

De togo en uppassare med sig, afreste under den gynsammaste
väderlek till stället, samt inhyrde sig på stadens
gästgifvaregård. Knappt hade de hunnit afstiga, förrän kyparen
berättade, att en lysande bal, dit man äfven förväntade
en betydligare mängd af ortens kringliggande
herrskaper, skulle följande veckan gifvas på det så kallade
stadshuset. För att bestyrka sannfärdigheten af sin uppgift
presenterade han biljetter till salu, hvarmed också våra unga
knektar försedde sig.

Baldagen mot klockan ett stannade trenne vagnar
utanför gästgifvaregården, fullpackade med personer af båda
könen, hvilka intogo ett par rum i öfra våningen, alla i
akt och mening att bivista den för aftonen anstälda dansen.
De trenne officerarne sökte genast utspeja, hvilka de resande
kunde vara. Efter en half timmes förlopp ingick följande
rapport, inhemtad dels från kyparen, dels från den
herrskapliga betjeningen, genom den skicklige och pålitlige
uppassaren:

»De tre vagnarne innehålla tre familjer, en brukspatrons,
en majors och en f. d. ryttmästares. Brukspatronen vore
en jovialisk och glad man, majoren en spelvurm, ryttmästaren
en girigbuk, men hans fru ett mycket älskvärdt och
lifligt fruntimmer.» -- Genast skred man till rådplägning. 
Resultatet blef, att man skulle söka tillvägabringa bekantskap
med detta egna tretal, så mycket hellre, som familjerna,
efter hvad man berättade, blott man kom rätt under fund
med dem, voro högst gästfria, vänliga och förekommande.
Behagligare dagar kunde man ej tillbringa än i deras kretsar.

Officerarne beslöto alltså att samma afton löpa storm
och i detta afseende dela sin här i tre afdelningar; men,
när fråga förekom att välja fiende, ville alla vända sin håg
på den charmanta frun. Man tvistade härom långt in på
eftermiddagen, då slutligen, när intet annat hjelpte, tvisten
slets genom lottning. Fänrik A. utsågs af ödets gudinna
att dricka om med brukspatronen, B. att draga sin spader
med majoren, och C. att lyckligt eller olyckligt gifva sig
i fångenskap hos den intagande frun. Naturligtvis betraktades
den sist nämdes lycka icke utan afund af de öfrige;
man erbjöd utbyte mot hederlig mellangift, men han stod
fast.

Skymningen inbröt och man hastade att laga sig i ordning.
C:s klädsel var i synnerhet af vigt. Väl hundrade
gånger af- och påtog han sin halsduk, utan att ändå få
honom att sitta rätt i lag. Han lät bränna sitt hår, pensla
ögonbrynen, svärta och putsa mustascherna; kråsnålen sattes
med mycken sorgfällighet i bröstet, skjortärmarna af fin
kambrick framdrogos öfver handlofvarne och från den hvita
handen blixtrade en juvelring. Hårolja och eau de Cologne
blefvo ej heller sparade. -- A., hvilken åtagit sig att
underhålla brukspatronen, lät sätta en och annan röd
sminkplätt på näsan och kindbenen, uppkammade håret till en
bacchantisk gloria, tog sillsalad med sig i en strut och i
fickan <sp>Fredmans Sånger och Epistlar</sp>. -- B., som fått
majoren på sin lott, tog en förstörd min på sig, stoppade en
kortlek och ett par tärningar i fickan, samt en kattunsnäsduk,
hvarpå ett biribispel var aftryckt.

Vid inträdet i salongen nickade den ene lycka åt den
andre och tryckte handen. A. spejade efter sitt byte, men
kunde ej upptäcka det. Ändtligen i ett sidorum fick han
i sigte en tjock, undersätsig figur med blomstrande kinder 
och en rödblå näsa, der Bacchi offerlåga brann i sin klaraste
glans. Mot kanten af en soffa hvilade, liksom litet
knäckt, en krycka. Mannen satt och rörde i en bål, drog
med slefven långa, skimrande cirklar, hälde emellanåt några
droppar i glaset, läppjade och smakade och såg sig så förnöjd
omkring. Det var brukspatronen sjelf. I det fänrik
A. inträdde, blickade brukspatronen upp, satte handen som
till en skygglapp öfver ögonen för att, obesvärad af lampskenet,
taga den anländande i närmare betraktande. -- »Välkommen,
välkommen, herr löjtnant eller hvad titeln är!
Det var förbannadt bra, att ni kom. Ni måste slita en tvist,
som för tillfället uppstått mellan mig och dessa herrar.
Frågan är, om denna punschen är för mycket stark eller
lagom.. Hvad säger ni? Var så god och smaka!» -- A.
tömde glaset och sade: »efter min oförgripliga öfvertygelse
är punschen allt för svag.» -- »Det var väl fan,» ropade
den tjocka brukspatronen, reste sig till hälften upp, satte
åter handen framför ögonen och stälde sig att starrbliga
på fänriken. »Det var väl fan, är denna punschen för svag?
Var så honnet och tag ett glas till!» -- »Den är mycket,
mycket för svag.» -- »Åh, Gud förskona oss, det var väl
fan till strupe ock,» genmälde brukspatronen, i det han fattade
kryckan och framgick mot A. med ett slags förvåning,
blandad med vördnad. »Hvem har jag den äran att tala
vid?» -- A. uppgaf sitt namn och karakter. -- »Nå, så
hjertinnerligen välkommen. En så hygglig ungdom är mig
på det högsta kär. Ni upplifvar i mitt minne forna, glada
tider, då det ingenting för mig betydde att ensam våga på
en sådan bål. Tillåt mig omfamna er. Men allvarsmt,
tycker ni punschen är för svag?» -- »Han smakar ju bara
vatten.» -- »Det var en varg,» mumlade brukspatronen och
satte sig åter i soffan. I det samma uppdrog A. sin näsduk,
hvarmed sillsaladen följde, som spridde sig kring golfvet.
A. låddes blifva förlägen. »Skadar inte, skadar inte,» sade
brukspatronen, »ni är på god väg, låt oss klinga till samman.»

Under tiden företog fänrik B. sin klappjagt efter majoren.
Han slog sina krumbugter kring salongen. Han 
fans icke der. Han genomlopp sidorummen. Han fans
icke der. Han gick ut i matsalen. Han fans icke der. Han
undrade, frågade, letade; ingen menniska hade sett till honom.
Slutligen hviskade någon med en hemlighetsfull min
i fänrikens öra, att majoren gått in att lägga sig i ett af
uppasserskornas rum, emedan han ej befunne sig väl. Under
förevändning att fråga efter någon af betjeningen steg B.
in. En man framstälde sig här för hans ögon, liggande
på en soffa mod en grön yllekjortel öfver magen, axlarne
och halfva benen, och en stoldyna till hufvudgärd. De afdragna
stöflarne stodo och lutade sig mot hvar annan vid
kakelugnen, och rocken hängde på en spik bakom hufvudet.
Mannen låg hopkrumpen, huttrade och frös. -- »Förlåt mig
jag stiger in, hur står till, herr major?» -- »Mycket ruskigt,
hu! hu!» -- »Ni har kanske förkylt er.» -- »Troligen. Det
är nu andra gången i år, man narrat mig på de fördömda
balerna, och hvar gång har jag på dem blifvit opasslig,
hu! hu!» -- »Ett par koppar fläderté skulle kanske inte
skada, det plär befordra svettning.» -- »Åh! här hjelper
ingenting.» -- »Kanske man skulle tillkalla doktor. Om
jag ej bedrager mig, befinner han sig derute i danssalongen.»
-- »För all del, min herre, gör sig ej besvär!» -- »Ursäkta,
att jag kom och störde;» härvid gjorde fänriken min af
att gå: »För all del, min herre, stanna qvar en stund. Det
är alltid en lindring för den sjuke, hu! hu! att få förkorta
tiden med ett angenämt samtal. Hu! hu!» -- En paus.

Fänriken nedsatte sig på en stol bredvid soffan, framtog,
liksom händelsevis, en kortlek och började bläddra i
den samma. Det var märkeligt att se, huru majorens ögon
begynte allt mer och mer glänsa, liksom en katts vid åsynen
af en råtta. Slutligen kunde han ej hålla sig längre. --
»Hvad är det? hvad är det?» -- »Åh! det är bara en kortlek.»
-- »Ack! förlåt mig, får jag se! De äro rätt snygga
och falla sig lätta i handen. Jag ser, de äro af Karlshamns
tillverkning, ehuru, oss emellan sagdt, de äro utländska.
Der har det misslyckats. Kung David har fått en suddig
näsa. Om jag skulle försöka, hu! hu! lägga litet patience
med dem. Hu! hu!» -- Han började lägga. -- »Spelar min
herre kort?» -- »Å ja, ehuru just icke med någon fortune.»
-- »Nå, nå, alla barn i början. Ont vi skulle fresta på ett
parti piket? Hvad säger herrn?» -- »Må göra!» -- Majoren
sprang upp från soffan, ett bord framdrogs, och innan några
minuter talades icke mer hvarken om feber eller frossa.

Den tredje, jag menar C:s rol, återstod. »Hvar hafva
vi den charmanta frun?» sade han tyst för sig sjelf. Med
en kännares blick öfverfor han i en sekund hela 
fruntimmersskaran. -- »Den der med det korta lifvet kan det visst
icke vara. Hon ser mig för tåpig ut. Icke heller hon med
florshatten, att döma efter gången. Men den der brunetten,
hvars ögon i hvart ögonblick tyckas säga; kom hit, kom
bit; ja, min själ är det icke hon. Hvilken nätt, sväfvande
fot! Och den vackra törnrosen, som undanstuckit sina taggar
bland de mörka hårlockarne! Huru väl inpassad! Och
schaletten, alldeles som en fjärilvinge, ett rodnande liljeblad
eller en genomskinlig dimma med guld och purpurkanter.
»Ja, det är hon.» -- Han skyndade dit. Genast
uppstod ett lifligt samtal. Hennes dragande ögon liksom
fängslade i ögonblicket. Stundom lade hon hufvudet litet
på sned, och derpå följde en ström af smålöje från läppen,
liksom en champagneflod från en purpurpip. En vals spelades
upp. Fänriken bjöd henne sin hand. Hon räckte
sin, lade den andra på hans axel, och nu hvirflade det af
längs utåt salongen. C. grep sig nog våldsamt an, flög
med sin dam lik en komet förbi alla de öfrige cirklande
planeterna; den fjäderlätta frun blef hufvudyr, föll svimmande
i hans armar, och, som hon föll på hans högra arm,
lyfte han henne upp, lik trädgårdsmästaren en blomsterqvast,
och, understödd af den andra, bar den vackra afdånade
liljan i toilettrummet och nedsatte henne på soffan.
I en blink var eau-de-cologne-flaskan till hands, klädning
och snörlif baktill upplösta, och nu öfverlemnade han i de
tillskyndande damernas vård den småningnom vederqvicknande sköna.
Efter en stunds afbrott uppspelades samma vals. Den
vackra frun utkom. En lätt rodnad spridde sig på hennes
kinder.» -- »Får jag lof» sade C. i det han trädde henne
till mötes. -- Hon skakade på sitt lilla hufvud, men lade
emellertid å nyo handen på hans axel: »med förbehåll, att
ni dansar beskedligt.» Han höll sitt löfte, och allt aflopp
lyckligt.

»Vi skola väl resa snart,» pep en liten snusförnuftig
figur bakom C., när valsen var slutad. Det var fruns 
kärälskelige man. »Blott en angläs till, min vän, så är 
jag i ordning,» klingade det från hennes rosenläppar.

Klockan skred på tre. Balen var slutad, och en hvar
lagade sig till uppbrott. Fänrik A. tog brukspatronen
under armen, och C. bjöd den lilla charmanta frun sitt
biträde vid uppstigandet. Hennes man kröp äfven in, 
ombonad med en urblekt bombasinskappa. Kusken satt just
färdig att gifva hästarne en klatsch, då frun stack ut sitt
lockiga hufvud genom vagnsfönstret och klingade ett: »håll!»
samt, vändande sig till den på trappan bugande fänriken,
tillade: »Vill ni inte vara så god och göra oss sällskap och
stiga upp, så slipper ni att i nattkylan vandra till fots? Ni
är troligen ännu inte afsvalnad efter balen, och ni kan lätt
ådraga er en förkylning?» -- »Hm!» sade mannen ini vagnen
och makade knäna till samman. Uppmaningen behöfde
ej upprepas tvenne gånger. Ett hopp, och fänriken satt
vis à vis baklänges. Klatsch! klatsch! rullade åkdonet af
till gästgifvaregården.

Det finnes knappast någonting mer besvärande än att
åka i trånga täckvagnar. Jag säger inte mer. Dock! se
hur skönt solen, lik en brud ur sin morgonbädd, rosenröd
tindrar fram mellan björkarna! Rundt kring charen fäller
hennes mantel, lik en ström på ömse sidor om en klippa,
i glimmande veck. -- »Aj! mitt knä! mitt knät» -- »Se,
hur sefirerna lätt dansande spela mellan de gröna löfven,
som dessa elfenbensfingrar i min hand!» -- »Sofver du,
min man?» -- »Hvad luften kännes ljum! hör, hur det
klingar deruppe i rymden!» -- »Ptr! ptr! nu äro vi vid
målet. God natt, hennes nåd!» -- God natt, herr löjtnant!
sof sött! god natt! god natt!»

»Det är en förbåldt hygglig ungdom den der fänrik
A.» sade brukspatronen vid sitt inträde på gästgifvaregården,
i det han lade hatten öfver en kattunge, som krupit upp
på stolen i sofrummet. Att vara militär, så måste jag bekänna,
att jag knappt sett maken.» -- »Förlåt mig, genmälde
majoren, under det han drog nattmössan på hufvudet,
då misskänner min bror alls för mycket oss krigsbussar.
Jag skulle nästan vilja påstå, att vårt stånd framför många
andra korporationer är hyfsadt och belefvadt. Likväl, om
en jemförelse, för att tala militäriskit lärdt, storheter emellan
skulle ega rum, så föredrager jag fänrik B. Oberäknadt, att
han är en språksam, tillgänglig och förekommande man, är
han äfven instruerad med ganska goda kunskaper; kanske
något tankspridd, hvilket jag vid piketspelet märkte i går
afton.» -- »Jag skulle allt ha god lust att bedja de der
henne tillbringa några veckor hos mig, hvad säger bror
derom?» yttrade brukspatronen. -- »Jag står just och grundar
på det samma,» svarade majoren; »men då måste jag
nödvändigt hafva mig ett par nya kortlekar och en kambiolek.»
- Nu tumlade brukspatronens hatt i golfvet och afbröt
allt vidare samtal.

»Men min kära man,» sade den lilla, vackra frun, då
hon vaknade om morgonen i sin rosenbädd och stoppade
några sockergryn i munnen, »hur kan du påstå något sådant?
Vi kunna icke undvika att se dem hos oss, då våra
grannar, brukspatronen och majoren, bjudit dem hem på
sina landtgårdar.» (Frågan hvälfde sig, som läsaren kan
förstå, kring de tre unga fänrikarne) -- »Hm!» sade ryttmästaren
och tog liksom efter någonting i pannan för att
få ett svar. »Hm!» sade han ännu en gång och drog sig
med kudden några tum längre bort, »alltid är du orimlig,
min vän.» -- »Nå, nå, min lilla söta vän, du får inte bli
onådig för det! Vi komma nog öfver ens, bara vi träffa
majoren och brukspatronen, och ni fått framför er en god
frukost. Se så, var snäll nu, min lilla gubbe,» derpå räckte
hon honom en karamell. -- »Hm!» sade ryttmästaren för
tredje gången, ryckte ännu ett par tum längre bort, hvarpå
hon stoppade karamellen i hans mun och samtalet upphörde.

Fram på middagen aftågade de tre familjerna, efter att
af officerarne blifvit bjudna på en lätt frukost. Detta blef
ett skäl mer för bjudningen ut på landet, ehuru mycket
det kostade på ryttmästaren. De tre militärerna lofvade
att om måndagen i följande vecka börja sin rund, först hos
brukspatronen, sedan hos majoren och sist hos ryttmästaren.

Hvad det vagabondiska lifvet ändock har sina behagliga
sidor! Oxar, kor, gäss, ankor, får, getter, hvilken blifver
eder slutliga bestämmelse, der I gån från lifvets morgon
till eder dödsminnt på samma fält endast att tjena till 
slagtoffer åt den rofgiriga menniskan? Men örnen och svanen
och hinden och hjorten, fria, lyckliga varelser, uppammade
i naturens eget sköte! Hvarje klippa, hvarje ström, hvarje
äng är eder egendom! Lyckliga S:t Simonister, som hafven
allt gemensamt, utan att i öfrigt dela deras öde! Gläd dig,
du väpplingsblad, du tretal! Snart nalkas andra dagar, och
då har den flygtiga nöjets gudinna för evigt rymt ur eder
famn.

När vi ännu hafva tre dagar på oss till måndagen (det
vill säga till de tre fänrikarnes afresa), så får jag såsom
sysselsättning under tiden föreslå läsaren, det han på 
förhand med mig täcktes göra en rund till de tre familjerna.

Brukspatronen och majoren äro redan något kända.
Den förre hade tillbragt sina raskaste och gladaste dagar
under begynnelsen af <i>Gustaf den tredjes tidehvarf</i> för att
tala akademiskt, en verkligen glad tid. Han berättade ännu
med förtjusning, hur det ej var ovanligt att hafva en så
kallad liggare på bordet, hvarur man tappade åt gästerna.
<sp>Bellman</sp> hade han känt personligen och påstod sig varit
närvarande vid det tillfälle, då nämde skald afgaf till en
landsgevaldiger, på stående fot, följande impromptu: 
<tab>En fader hade trenne barn,
<tab>Och alla voro de kanaljer.
<tab>Två blefvo hängda med segelgarn,
<tab>Den tredje blef gevaljer.
	
Den gamla trallen behöll han alltså qvar att vara en
god och glad värd och någon gång, om det gälde på, att
ej sky för ett litet rus. Han försvarade sig härvid med
den store <sp>Linnés</sp> sats: att »ett rus i månaden kan en bra
karl stå ut med!» Han var enkling och barnlös, men hade
hos sig ett par brorsdöttrar, något bedagade, dock ännu
icke, som det står i visan, »komna ur dansen,» ehuru på
den omförmälde balen det var knappt om uppbjudningar.
Blott två kadriljer och en angläs utgjorde hela fröjden. --
Jemte dessa hade brukspatronen hos sig en syster, nära
dubbelt äldre än han sjelf. Hennes minne sträckte sig ej
öfver är 1792 och dagen, då Gustaf den tredje blef skjuten.
Hvad som tilldragit sig efter den tiden hade hon ej minsta
reda på. Hvem som nu var kung i Sverige, drottning, prins,
m. m. öfvergick hennes fattning. När hon gaf sig i samtal,
hette det alltid: »när min man, salig öfversten, lefde, ni mins
väl honom? Det var en stor och stark man;» eller: »vid
1772 års revolution, ni minnes väl den, då salig kungen
satt sig till häst på slottsbacken och band den hvita 
näsduken om armen?» eller: »när salig riksrådet <sp>Scheffer</sp>,
ni minnes väl honom? kom resande från Stockholm och
helsade på min man, ni minnes väl honom? Porträttet
hän ger annars der; samma dag, min salig morfar dog» --
-- -- mm.
	
Nu till majoren. han var en spelvurm af det originellaste 
slaget. Fick han ej sitt parti ett par gånger i veckan,
så var han otröstlig, mjeltsjuk, vresig och led åt hela verlden.
Hans fru var ett något åldrigt fruntimmer och högst fåordigt; 
skötte hushållet förträffligt. De egde tvenne söner
och tre smärre döttrar, hvaraf två bevistade den merbemälda
balen.

Märkvärdigast var dock den f. d. ryttmästaren, en rak
motsats till sin vackra fru. Han gammal, hon ung. Han 
mager och torr som en svafvelsticka, hon trind och 
blomstrande. Han suddig, snusig, lappig; hon snygg, städad,
gentil. Han hade en brandvaktsgång; hon en lätt, trippande
och liflig. Hans hufvudpassion var girighet. För den
samma kunde han uppoffra allt, vänskap, heder, löften, ära
och tro. Lyckligtvis hade han dock ej mycket att säga i
huset, ehuru han brummade desto mer. Han vandrade
merendels i en gammal luggsliten frack, hvarur i bakfickan
en lång, blå, nedsnusad näsduk hängde. Blott en hatt egde
han, tjugu år gammal, och hvilken, efter hans egen naiva
bekännelse, han fått för ett orimligt godt pris, ty han hade
köpt den af en tjuf i Stockholm för en tolfskilling. Ännu
oaktadt dess förslitenhet kunde man se, att han fordom
varit fln och vacker. Vesten af randigt ylletyg hade 
framför bröstet på sig minst ett par skålpund ingrodt snus och
gick långt nedom magen. För öfrigt ljusblåa kortbyxor
med messingsspännen, strumpor, dem egaren sjelf plägade
stoppa än med blått, än med svart eller grått ullgarn, 
becksömsskor och en rönnkäpp i handen. Någon gång nyttjade
han stöflar med galoscher. Om de senare hade han en lika
naiv historia att förtälja. -- »När,» sade han, »jag var page
vid hofvet, passade jag alltid på vid kurdagarne der 
galoscherna stäldes; jag tog då alltid mina gamla, utnötta och
valde mig ur högen ett eller två par splitter nya.» -- 
Annars var har en vurm af hästar, men på det sätt, att han
sjelf flackade på marknaderna, såsom en annan hästskojare,
och tillhandlade sig två, tre, fyra i sender, för 5 à 6 R:dr
stycket, blinda, halta, lomhörda, alla utkörda. Dessa 
uppstallade han, for så åter med dem på nästa marknad, vann
några riksdaler mer, hvarmed han ansåg sig högst belåten,
utan att likväl beräkna, hvad de kostat honom i underhåll
under tiden. Han bodde i en liten flygelbyggning i ett
rum, ej öfver fyra alnar bredt och sex alnar långt. Der
band han nät, snodde rep, stötte antimonium crudum och
bäfvergäll, lagade seldon, gjorde svafvelstickor, selpinnar,
skopinnar, nystade garn och knöt rakborstar. Om 
vintertiden nändes han icke elda med vanlig ved i sin kammare.
Han hade två små gossar, malicen påstod, att de voro nära
slägt med honom, och hvilka passade honom upp. De
kallades efter sägen vanligtvis <i>hopp</i> och <i>hö</i>. Dessa 
utskickade han med jernstör, yxa och kälke att vintertiden
skaffa hem enbuskar och i synnerhet rötterna. Med dessa
fullproppade han kakelugnen. Det stod då omkring honom
som en kolmila. Han påstod det vara helsosamt. Hans
kroppsbyggnad var också klen, och fysiken förderfvad. Ofta,
i synnerhet när han på kalasen förätit sig, blef han sjuk
och angreps då af ett slags kramp. Bröstet lät som en
blåsbälg. Det vanliga botemedlet bestod i att dricka 10 à 12
koppar starkt kaffe. Detta kokade han merendels sjelf. Sitt
högsta förtroende satte han till sin rättare, som var en stor
skälm, men krusmjuk i ansigtet. Drängar och bönder, ju
dummare, ju bättre, hans angenämaste umgänge. Han
hette ju, bevars, i deras mun nådig patron, och han 
försmådde ej att röka af deras karfvade knaster. Förträffligast
presenterade han sig till häst, när den omförmälda hatten
kommit att sjunka bra djupt ned i pannan, becksömsskorna
blifvit inpassade i stigbyglarne, och en gammal blå 
kapprock hängde med sina lappiga flikar längs utåt hästryggen.
De krokiga knäna, den framlutande ryggen, den suddiga
och orakade hakan, skinnbyxorna, allt gaf den skönaste
elegans åt det hela. Mötte man honom i skymningen
sålunda utrustad, skyggade gerna hästarne, och man var
färdig att taga honom för en af dessa ridande gastar, hvarpå
de forna barnsagorna vid eldbrasan voro så rika.

Hans fru hafva vi redan tecknat; vi förbigå henne
alltså för det närvarande. Ett tretal återstår ännu att draga
fram i ljuset, men vi spara dermed till längre fram.
	
Nu är det måndag. Hvilken härlig sommarmorgon!
en fri måndag för all spelande glädje i hela naturen. Solen
rullar upp, som ett guldäpple från hesperidernas trädgård,
på det blåa hvalfvet. Ingen molnfläck, intet dam, intet dun.
i den höga dômen. På neckrosorna i ån utanför 
gästgifvaregårdens fönster sitta surrande trollhästar, och på 
stranden hvila i en rad de små, gula gåsungarne. Katten sitter
och slickar tassarne på tvättbrädet, har kanske onda tankar
i sinnet; och i pilen, som doppar grenarne i vattnet, lockar
en bofink.

Nu rullar vagnen fram. Der sitta de alla tre ungherrarne, 
vaggande, leende, jublande; en tolfskilling åt hållkarlen, 
en nick åt uppasserskan, som står och upprullar
gardinen. Klatsch! nu är man på gatan; klatsch! nu är
man utom bommen; klatsch! nu är man i det fria gröna bland
böljande åkerfält och med kattfötter, smörblommor, elggräs
och geranier beströdda ängar. Ha! hvad vinden flägtar
skönt, gudomligt! dammet kastar sig bakåt, hästarne äro
förträffliga, vägen som ett golf. Der flög en åkerhöna upp!
-- »Ack, den som haft sin bössa till hands!» -- Der niger
en flicka i sitt röda snörlif med mjölkbyttan på hufvudet!
-- »Ack, den som varit snabb med en slant; det var en
vacker byting.» -- »Hvems är den herrgården?» -- »Grefvens.» 
-- »Och den herrgården?» -- »Grefvens.» -- »Och de
der hvita hästarne?» -- »Grefvens.» -- »Hvilken grefves?»
-- »Grefvens.» -- »Se der, ett soldattorp! ja, min sann rättar
icke karlen sig för oss! Tack min gosse, tack! -- Ptr! ptr!
håll! håll! jag tappade min näsduk. Skjutsbonde, skynda
dig och spring efter honom! Skynda, ty vi hafva brådt om!»

För dem, som befinna sig på det öppna hafvet, är det
ett tecken, att land ej är långt aflägset, när vissa foglar
börja synas eller när aromatiska blomsterångor kringflyga
med vinden. Ett dylikt förhållande framstälde sig för våra
resande. Ju närmare de nalkades brukspatronens gods, ju
mer tyckte de sig i fysionomierna på dem, de mötte, 
upptäcka en art bacchanalisk frodighet och välmåga, och när
de vid en grind tillsporde en gubbe med rödblå näsa, hvad
tjenst eller sysselsättning han haft i sin raska ålder, och
erhållit till svar: »jag har varit bränmästare», kunde de
nästan slå sig i backen på, att de hade brukspatronens
landtgård i farvattnet. Äfven trodde de sig förnimma en
viss drufvodoftande ånga, som på ett öfverraskande sätt
trädde dem till mötes. Det senare var väl mera en 
humoristisk inbillning. 
Jag påminnner mig, om jag ej tar miste, hafva sett
hos en biskop, jag fruktar det var i hans sängkammare,
åtskilliga betänkliga föreställningar -- jag får likväl 
tillägga, att de voro målade, -- dock, lika godt, under en af
dessa taflor läste jag denna mening: <sp>Nemo saltat sobrius</sp>,
hvilket i fri öfversättning vill säga: <i>Ingen saltar nykter på
sillsalad.</i>

Detta var dock nära att hända brukspatronen, ehuru
på annat sätt. Han skulle efter vanligheten tillaga sin
förträffliga punsch; men ett fattades, de guldgula citronerna.
I stället begagnade han den lofliga utvägen att hemköpa
några pulver citronsalt från apoteket. Nu är salt och salt
rasande olika. Det engelska t. ex. af högst stridig natur
och beskaffenhet mot det spanska, o. s. v.; ännu mer vanligt
bordsalt mot det af citron. Gubben var nog oförsigtig att
urskaka pulvren öfver ett téfat. Skälen voro flera; bland
andra, emedan han ville hafva qvantiteten åskådlig för
sina ögon. Téfatet stäldes i ett skåp. Den dumma pigan
ansåg det för bordsalt och fylde dermed saltkaren. Gubben
började brumma efter téfatet. Pigan märkte oråd och för
att hjelpa sig ur förlägenheten, stjelpte hon i hastigheten
vanligt salt derpå. Salt som salt, tänkte hon, och dermed
väl. Brukspatronen, utan att smaka eller undersöka, skakade
allt samnmans i bålen. Ett rigtigt salthaf. Lycka att 
källaren egde ytterligare tillgång på rack, pigan i tid yppade
verkliga sammanhanget och tillrättaskaffade det efterfrågade
saltet.

Under tiden var allt i rörelse i kök, källare och matsal. 
Långt ut på backen kände man stek-os. Behagligt
hvirflade röken upp från skorstenen, och sjelfva skatorna flögo
flera gånges deröfver för att åtminstone njuta af ångan. Om
man just icke svängde sig »i helgdagskjortlar,» så var det
något deråt; »men att en gödd kalkon» satt på spettet, är
ganska säkert. Det är en egen anblick för ett ointresseradt
öga att betrakta dylika, landtliga skådespel. Der kommer
en med ett lass persilja, purjo och palsternackor i famnen;
här en annan med ett stort skinande smörfat i den ena
och en frodig ost i den andra handen eller under armen,
samt håller i munnen sjelfva nyckelknippan. Der spjelkas
ved, samlas kål i en korg, der skuras knifvar och gafflar,
fjällas aborrar, halshuggas tuppar, skummas grädde, vispas
ägg och mjölk och socker och mjöl och mandel till samman,
hvarom Kajsa Varg bättre kan berätta; här krusas serveter,
framräknas glas, hackas granris, sättas blommor i 
porslinskorgar, påhälles friskt flugvatten, lägges en träklabb under
bordsfötterna; o. s. v. Der jagas gässen bort, dito grisarne;
här utställes en post, som ger till känna de fremmandes
ankomst och är genast färdig att öppna grind.

Allt detta och mera dylikt föregick här. Emellanåt var
brukspatronen ute och tittade och lyddes, torkade svetten
ur pannan, såg på sin klocka, gick in och kom åter ut,
otålig, som man alltid är vid dylika tillfällen. Ändtligen
hördes vagnsbuller. Med öppna armar skyndade han, så
fort han förmådde, de tre officerarne till mötes, och ett
hjertligare »välkommen» hade väl aldrig klingat från någon
menniskomun, än från brukspatronens. Man steg in, ännu
en omfamning och man var hemmastadd. -- »Jag väntar
några flera; majoren och ryttmästaren ha lofvat komma,
jemte kronofogden och länsmannen,» yttrade brukspatronen,
»under tiden täcktes herrarne stiga upp på min kammare.
Jag har en liten putslustig plan för mig, hvarmed herrarne
måste biträda mig.» -- Man steg upp; gubben bad dem sitta. -
»Till en början skall jag roa herrarne med några små 
rariteter.» -- Han öppnade ett skåp: »här är det glas, salig
<sp>Lucidor</sp> begagnade, då han på källaren tog sin sista klunk
efter duellen. Det är ju rätt artigt? Här min farfars 
ölbägare; den är ju bra massiv? Här en glaspokal, tillhörande
dito. I glaset ser man en ritning, som utmärker, hur
mycket hvar och en i stöten förmådde dricka. Näst min
kära farfar lärer prosten varit den styfvaste; se, här står
hans namn, och under: <sp>nulla dies sine linea</sp>. Men
jag glömmer det egentligaste, min plan. Saken är den.
Här i socknen befinner sig en högst löjlig, dum och 
högfärdig man, annars kallad sekreter, emedan han är ett slags
renskrifvare åt hvarjehanda folk, med hvilken jag tycker
vi kunde drifva något upptåg. Han är hitbjuden till
middagen. Jag har tänkt, om vi skulle göra honom till
slottsfogde Upsala eller dylikt. En af herrarne föreställer
landshöfdingen, en annan landssekreteraren och en tredje
räntmästaren eller så bortåt. Hvad det skulle smickra det
högmodiga hönshufvudet. Sedan min vistelse i hufvudstaden
har jag i behåll åtskilliga ordens-dekorationer, bland andra
ett blått parbrikolls kommendörsband, som skulle väl anstå
en landshöfding att bära. Det kunde få gälla för ett
serafimerband. Fullmagten kunna vi nu på stående fot
författa; jag skall sedan belägga henne med vederbörlig karta.
Det öfriga sällskapet bör naturligtvis äfven underrättas om
planen. Hvad säga herrarne derom?» -- Officerarne
förklarade sig beredvilliga att lemna allt möjligt biträde, och
på brukspatronens framställning utvaldes A. att föreställa
länets vördade höfding.

Nu anlände den ena vagnen efter den andra, major,
ryttmästare, kronofogde, länsman och slutligen herr
sekreteraren.

Majoren var upprymd. Vid anblicken af de tre
militärerna klappade hans hjerta med häftiga slag, och obemärkt
blickade han mot skyn, hopknäppte händerna och sade för
sig sjelf: »ändteligen kan jag då få mig ett ärligt
raffelspel.»

Ryttmästaren var sig lik. Jag vill blott tillägga, att
han gick litet rakare. Skälet var följande. Två dagar
förut hade en inspektor från en viss friherrinnas herrgård
nedkommit till sjöstranden å ryttmästarens ego; för att på en
skuta låta inlasta ved, hvilken å vinterföret från nämda
friherrinnas gods blifvit forslad till sjökusten. Inspektoren
var nykommen och kände ej ryttmästaren. Knappast hade
han anländt till stället, förrän han får i sigte en krokryggig
man, hvilken han tar för en tiggargubbe eller en
landtstrykare. Mannen var i färd med att tillfnalla sig några
stora björkträn. Inspektoren fattar med kraftig hand sin
hasselkäpp och kringklappar den förmenta tjufven. Under
martern framkröp bekännelsen, »att han vore ryttmästaren
sjelf och ville utvälja sig några trän till yxeskaft.» -- »Ack!»
sade inspektoren, »jag ber tusen gånger om förlåtelse; det
var mig alldeles obekant; var så god och tag så mycket,
herr ryttmästaren befaller.»

Nu komma vi till hans fru. Salen ljusnade betydligt,
när hon inträdde. Var det den hvita klädningen, eller det
blixtrande halsbandet, eller den snöhvita pannan, eller det
mysande leendet, som gaf denna ovanliga glans, eller kanske
detta allt samman? När man gått sig utledsen på en äng
mellan höga ekar, lummiga björkar eller vidlyftiga 
hasselbuskar, så blifver man liksom litet förtrollad, om man i
hast befinner sig framför ett fält af snöhvita sippor eller
doftande konvaljer. Den gröna enformigheten plågar ej längre
ögat; man står färdig att falla på knä och gifva blommorna
hvar sin kyss. Likväl, rörande den charmanta frun, nödgas
jag säga, att kinderna voro ej fullt så purpurstänkta, som
då vi sågo henne på balen. Få se, hvad ett godt glas vin
kan göra? Vi hoppas det bästa.
	
Kronofogden såg ut som en kyrkstöt, frodig och klumpfotad; 
fracken i mångfaldiga veck baktill; länsmannen som
ett ridspö.

Nu anlände sekreteraren; dock, förlåt mig, han får icke
annu inkomma, ty jag har ej, mina herrar, allt i fullkomlig
ordning.

Först helsningar, tal om väderleken, sista balen ej att
förgäta, så några artigheter af officerarne till den vackra
frun, derpå planen till upptåget, landshöfdingens och 
landssekreterarens utstyrsel. Se så! nu är allting färdigt. --
»Var så god och stig in, herr sekreterare! herr landshöfdingen!» 
-- En djup bock. -- »Landssekreteraren i länet!»
-- En mindre djup bock. -- »Räntmästaren!» -- En half
krökning på ryggen. -- »Välkommen!»

Man snöt sig, man söp, man läste, man satte sig till
bords. Landshöfdingen fick sin plats mellan fru majorskan
och ryttmästarens fru; på ömse sidor om dem 
landssekreteraren och räntmästaren; så brukspatronens gamla syster
med kronofogden vid sidan; o. s. v. Jag förstår mig ej
på etiketten, går sålunda förbi de öfriga platserna. Nog
af alla sutto till bords och fingo mat. Landshöfdingen
öppnade samtal med sekreteraren: »huru han under sin
resa hört förtäljas om hans skicklighet, snille och 
kunskaper; det är skada, att staten ofta förbiser och går miste
om sådane män.» -- Han understöddes af brukspatronen,
hvilken på det ödmjukaste anhöll, »det herr landshöfdingen
täcktes hafva mannen i åtanke.» -- Denne framstötte några
brutna meningar om lediga tjenster, möjliga utsigter med
mera. Under tiden stodo sekreterarens ögon och öron
spända; ryggen gick, som på en orm i högt gräs, i ständiga
bugter och krumbugter. -- Ryttmästarcns syster, hvilken ej
hade stort reda på hvad som föregick, arbetade dess mer
att inkila den åbäkiga kronofogden i sin ungdoms 
tilldragelser. Tyvärr befann han sig till henne i samma 
förhållande, som hon till honom. Allt, hvad som tilldragit
sig före 1772 års revolution, var för honom ren arabiska;
egentligen tog hans historiska kunskap sin begynnelse med
1793, då han ingick i tjenst vid landskansliet. Med den
gamla damen förhöll det sig tvärt om. När hon för den
skull (för att anföra ett exempel) nämde namnet <sp>Olof von
Dalin</sp>, med tillägg: »ni kände väl honom?» blef svaret: »å
jo, joho, han dog såsom magasinsförvaltare i Vadstena;
somliga hafva påstått, att han druckit i hjel sig.» -- Ville
åter kronofogden lysa med sina kunskaper, så hakade det
på samma sätt fast. När han började svänga omkring med
revolutionen 1809 och det påföljande årets ryslig mordscener,
var ledtråden fallen gumman ur händerna och hon kom in
på säkerhetsakten eller ock påstod hon envist, att 
kronofogden förblandade saken och syftade på 72 års revolution.

Men hvad ser jag? hvad hör jag? hvad känner jag?
En stor liggare, fyld med äkta muskat, frambäres på bordet
under trumpetskall af socknens klockare, stående på 
terrassen utanför fönstren. Han understödes af tvenne andra
rödfnasiga figurer. Nu börjas ett jemt och väl underhållet
pokulerande. Verkeligen har icke den vackra frun fått
bättre färg på kinderna. Men hvarföre är det ena 
kindbenet rödare? Är det derföre, att hon har det vändt åt
fänrik C., med hvilken hon valsade på balen? -- 
Brukspatronen synes vara i sitt rätta element. Han nickar och
trycker. -- »Hade vi ej den äran att ega landshöfdingen
här, skulle jag föreslå, att vi aftoge rockarne; här är så
förbåldt varmt.» -- »Jag ber ödmjukast, mina herrar,» 
svarade denne, »varen ogenerade; men vi måste dock göra
något afseende på damerna.» -- »Åh! min är snart utaf,»
sade ryttmästarens fru, småskrattande, och kastade sin lätta
schal bakom sig på stolen. -- »Jag skulle tro, att vördnaden
bjuder,» genmälte sekreteraren. -- »Jag förstår,» inföll 
brukspatronen, »och derföre behålla vi plaggen på.»

»Men, min herr författare, vid ett så stort kalas, huru
kan ni glömma att för oss fruntimmer något orda om rätterna!» 
-- Mina nådiga! jag var ju icke sjelf med. Jag
har det blott ryktesvis och från tredje hand, det vill säga
från hushållerskans pigas systerdotter. Det befans (jag
menar på kalaset), låt mig eftertänka, en alldeles utsökt
sparris, förträffliga aborrar eller gös, jag minnes ej 
hvilketdera, en utvald kalkonstek, mandelsprits, tårta och hvad
allt det der krafset heter. -- Nu kommer den stora bålen.
Skålar proponeras, landshöfdingens, landssekreterarens och
så vidare; skott utanför fönstren och trumpetklang. Klockan
är fyra, hon pekar på half fem; ändteligen stiger man upp,
läser, bugar, tackar, tar damerna under armen, ledsagar
dem in i förmaket, der det doftande kaffet sjudande står
och väntar.

Talet faller å nyo på utsigter, befordringar, lediga platser;
sekreteraren med händerna på ryggen, bugar och lyss, hviskar
till sin närstående granne: »hvad den landshöfdingen ser
genialisk ut! men den der landssekreteraren, hur kan det
hänga till sammans, att han bär mustacher?» -- »Enligt en
kunglig förordning under Carl XII:s tid,» blef svaret, »äro
dylika embetsmän ålagda att ha mustacher.» -- »Ser man
på, ser man på,» tillade sekreteraren med en högtidlig min,
»det är att vara påpasslig i tjensten och iakttaga lag och
författningar. Han ser också verkligen rätt respektabel ut.»
-- »Herr landshöfding,» utbrast brukspatronen, »jag rekommenderar 
vördsammast vår sekreterare i hans nåds bevågenhet. Om det 
gafs någon tjenst ledig, som passade honom på gamla dar, så 
vore det rätt önskligt.» -- Häri började
efter hand hela sällskapet instämma. Sekreteraren bugade
sig och strök på högra foten med mycken sirlighet. -- »Vi
skola taga det i öfvervägande,» blef svaret, »det faller mig
Just nu något in;» hvarpå han vinkade landssekreteraren
till sig och ingick med honom i ett närbeläget rum. Efter
en stund utkom han åter, bar ett stort plakat i handen,
öfverlemnade det mycket ceremoniöst åt landssekreteraren
med befallning att med ljudelig röst uppläsa det samma.
Det innehöll, i anledning af de och de bevekande skäl,
fulltmagt för sekreteraren den och den att vara slottsfogde
der och der, med ty åtföljande rättigheter och förmåner.
Den nykläckte slottsfogden stod, som hade han fallit ur luften.
Ändteligen kom han sig för, framsteg, tackade och ville
kyssa landshöfdingens hand. Ryttmästarens och majorens
fruar, jemte några yngre damer, voro genast färdiga med
blomsterkransar, hvari den lycklige lik en julbock inlindades.
Verser, för tillfället författade, afsjöngos, och en allmän
lyckönskan försiggick. Den ende, hvilken ej deltog i 
skådespelet, var ryttmästaren, hvilken satt med armarne öfver ett
bord i sängkammaren och ideligen pustade: »den fördömda
kalkonen!» Han var sjuk och hade förätit sig.
	
Nu började den nye slottsfogden synbarligen repa mod,
och efter en stund sade han till kronofogden: »herre, nu
gagnar det icke längre, att ni är högfärdig. Jag är så god
karl som ni och ämnar hädanefter icke krusa för någon; ej
en gång för majoren och brukspatronen!» -- »Nå nå, måttliga 
korfvar ä bäst,» svarade kronofogden; »kom i håg det
gamla ordspråket: högmod går för fall.»

»Men länsmannen, länsmannen, ni har ej låtit honom
säga ett enda ord? Hvar är han, och hur befinner han sig?»
-- Jag vet ej, hvar han är; jag skall ut och söka honom.
Gissa, hvar han står? Han är rigtigt på nocken. Jo, han
står ned i trädgården och har trädt in händerna mellan
staketspjelarne, men får icke ut dem, emedan han ej har
det förståndet att vända dem på tvären. Låt honom stå,
han står inte i gräset.

Majoren gick och puttrade för sig sjelf; han önskade
åtminstone ett viraspel. Fåfängt. Den vackra frun, 
pokulerandet, allt detta och mycket mer lade hundra hinder i vägen.
Ändtligen blef han något tröstad; kronofogden föreslog,
ehuru torrt det var, ett parti bräde.

Och nu har jag talat ut om denna saken. Gick solen
om morgonen härligt upp, så sjönk hon om aftonen ej
mindre härligt neder. I löfsalongen sitta damerna, 
brukspatronen och de tre militärerna. C. leker med snibbarne af den
vackra fruns florsschalett. Majorskan försöker att 
åstadkomma smällar med ett syrenblad, hvilket hon lägger ofvan
öppningen af den tillknutna handen. Solstrålarne spela på
brädden af bålen; i löfven svärmar en myggdans. Hur
prägtigt utbreder sig icke aftonrodnan! Ett oändligt haf af
stilla njutning och vällust. -- »Nej!» sade brukspatronen
och skrek till, så att den lilla frun spratt högt upp. »nej!
det här passar sig ej i stycket. Ett glas, mina herrar, och
jag sjunger: <i>Se solen, hur prägtigt och skönt hon går ner</i>,
etc., och vändande sig till den förskrämda frun: ni, min
nådiga, understöder mig.»

Af allt detta torde läsaren kunna inse, att han påträffat
lefnadslustigt folk. Sent på natten afreste de fremmande.
Officerarne qvarstannade. Den ena glada dagen räckte den
andra handen. Man fiskade, man jagade, man tömde sitt
glas, och dermed väl. Godt bord, goda viner, förnöjsamma
ansigten, se der brukspatronens lif. Hos honom fick man
tillbringa tiden, hur man ville, blott man egde ett lustigt
lynne. Sjelf var han fullproppad med små anekdoter och
infall, var påhittig, icke snart knäckt; men, blef han det, så
var han ohjelplig.

Hemma gick majoren som, <sp>sit venia verbo</sp>, en äggsjuk 
höna; väl två gånger om dagen hade han bud med 
dagsverkare eller forbönder till officerarne med förfrågan:
»komma ej herrarne i morgon, majoren väntar?» -- »Veckan
ut här först,» blef svaret. -- »O! jag rädes, jag får igen
min gastriska feber,» suckade ett genljud sex fjerdingsväg
derifrån.

Om jag ej fruktade, att min roman skulle komma att
draga allt för långt ut på tiden, det vill säga, icke utkomma
till jul, så hade jag i detta ögonblick något rätt roligt att
berätta om ryttmästaren. Men jag får väl lof att låta det
gå mig ur händerna. Läsaren må emellertid föreställa sig
något, som verkar ungefär det samma, jag menar skratt.

»Jag såg också hos en biskop, jag tror det var mer än
biskop.» -- »Hvad såg ni? Fredmans Epistlar?» -- »Bevars,
hur ni talar; jag såg» »Venus, uppstigen ur badet?» --
»Å, ni är då alldeles kollrig. Huru skulle en andans man
våga hafva något sådant (han, som skall drifva ut den lede
frestaren och korsfästa, om ej sitt, åtminstone andras kött),
ufven om det vore en skapelse af <sp>Byströms</sp> mästarehand?
Nej, hvad jag såg, var en stor svart pudel.» -- »Det var
väl icke Mefistofeles heller?» -- »Nej, han kallades, låt mig
draga mig till minnes, <i>Janke Jensen</i>. Namnet var underligt. 
Det lät, som hunden blifvit döpt; -- men nu till
sjelfva saken!»

<i>Janke Jensen</i> (enligt <sp>Bellmans</sp> påstående en dansmästare
i koret) var ett högst märkligt djur. Han förstod sin herres
minsta miner och vinkar, var lydig som en neger, och,
när han viftade med svansen, var det en glädje att se
derpå.

En dylik icke fyr- men tvåbenad tjenare hade majoren.
Denne kom en dag till brukspatronen, gjorde ställning för
de tre officerarne och framräckte trenne kort. Det var en
bjudning på boston. Anspråken voro sålunda till en början
betydligt nedsatta. Huru mannen envisades, måste fänrikarne 
taga hvar sitt kort. A. erhöll klöfver åtta, B. spader
knekt och C. hjerter fru. Den sist nämde hade sålunda 
utslagskortet. Minst af allt tänkte han dock på detta. Hjerter
fru och den vackra ryttmästerskan förespeglade den 
innerligaste sympati. Hvad återstod att göra? Hörsamma och
lyda. Man hade tagit på hand.

Vackra Heloisa! jag ser en fråga sväfvande på edra
läppar, jag förstår den. Jag har alldeles förgätit att 
förtälja något om den sköna frun. Hon synes hafva yttrat
sig blott en enda gång på det der merbemälda kalaset.
Innan fänrikarnes afresa måste författaren häruti afbörda
sin skuld. O! huru är det möjligt att medhinna allt? Jag
skall dock uppkasta en liten grundritning.

Hon satt vid fänrik C:s sida, såsom läsaren behagade
påminna sig. Hvad jollra icke officerare, och hur ofta
halkar ej ett ord, ett uttryck från era skönhetsläppar, 
hvarmed aldrig åtföljde någon betydelse! Endast ett oskyldigt
galanteri, intet mer! Läsare, tänk intet argt om din broder
eller din syster! Det senare nämnes väl icke uttryckligen,
men förstås inunder. Hur ofta uttyder ej afunden till det
värsta, hvad som endast var ett okonstladt foster af en för
ögonblicket hänförd glädje! -- Ett kan jag dock icke förr
låta, och hvarföre jag här omtalar det, är, emedan det
möjligtvis han lända den unga frun till rättelse och 
förbättring i framtiden; hon tog under ett högljudt skratt
med gaffeln en gurka och stoppade den i munnen på 
fänriken. Det var illa gjordt. Hushållerskan, hvilken just då
stod i dörren, bleknade vid denna syn af pur jungfrulig
förargelse, och innan morgondagen var historien hunnen
ända till den sedesamma dottern i prestgården med den
förändring, att frun under hela tiden suttit och matat 
fänrik C. Mindre förebråelse förtjenar afkastandet af 
florsschaletten. Den led väl ingen skada, men blef ändock något
tillskrynklad samt nedföll till och med en gång bland 
granriset på golfvet.

»Har ni intet mer att berätta?» -- »Nej! bästa Heloisa,
nej, nej, intet mer!» »Hvartill gagnade då episoden? Ni
kunde allt för väl låtit den vara borta.» -- »Ja, men för
att uppfylla er önskan. Förlåt mig! jag skall ej göra så
mer!»
Följande dagen, dermed menas dagen efter kortlapparnes
utdelning, afreste officerarne, dock icke utan tårar, från 
brukspatronen. De hade under tiden rigtigt ätit upp sig. Hvad
den friska landtluften, välfägnaden och trefligheten bland
gröna dalar och susande luntlar ändock upplifva själ och
sinne och alla kroppens ledamöter! Majoren hade klifvit
upp i vindskappan, för att med tillhjelp af en tub forska i
det fjerran blå efter sina väntade gäster. Ändtligen har
han dem som små kryp i glaset. Hvad som likväl mest
förtjusar honom, är att se, det de på hattarne uppfäst sina
kort; tydligen igenkänner han hjerter fru. Sjelf sitter han
med ruter tia i hand. Ett språng, och han är i trappan;
ett språng, och han är i farstun; ett till, och han är inne i salen;
åter ett, och spelbordet är framsatt; ett ytterligare språng,
och fyra stolar stå deromkring; nya språng, och han är ute
på gården, vid grinden, på vägen, vid torpstugan; ett språng,
och han är uppe i officerarnes vagn, famnar och kysser
dem och presenterar sin ruter tia.

Jag borde nu beskrifva, hur man flux sätter sig till
spelbordet, gör betar, tappar, vinner, svettas, våndas, skrattar,
svär, törstar, hungrar, blir sömnig, men väckes af nya betar,
omvexlar spel: boston, vira, l’hombre, kadrilj, trekarl, m. m.
men jag ar ingen spelare och har varit deråt led i alla mina
lifsdagar. Vare detta en ursäkt, hvarföre jag ej förmår 
uppdraga någon tafla häraf.

I stället vill jag bjuda läsaren ut i det gröna. Få
egendomar egde väl en så vacker naturbelägenhet som
majorens. Den låg på en medelmåttig höjd, omgifven af
en asplund. Nedanför uppblickade en leende dal. Jag
säger »uppblickade,» ty, oberäknadt tusen ögon från markens
skiftrika blommor, glittrade en bäck med sina klara vågor
fram mellan träden, och ur en berghäll flöt som en 
silfverstråle ett iskallt källvatten, hvilket mellan tvenne på en liten
holme stående pilar blandade sig med bäckens. Dalen egde det
egna att ända långt in på hösten, ja nära till jul, i fall ej
snö föll och kylan blef häftig, bibehålla den täckaste grönska.
När den öfriga marken stod vissnad och gul, frodades ännu
i dalen ett högt gräs. Gick man från denna fördjupning
till venster öfver en liten äng, så uppkom man åter på en
höjd, hvarest man hade framför sig den mest romantiska
utsigt öfver en sjö, allt omkring bekransad med löfträd.
Mångfaldiga holmar förhöjde ännu mer den praktfulla taflan.
När solen stack upp om morgonen, böljorna och vassen
började sakta och smått röra sig för vinden, björkarna
speglade sina med foglar fullsatta kronor i vattnet, änder
med viftande, glänsande vingar flögo öfver ytan, långa 
silfverränder, liksom strömmar, drogo sig öfver sjön, här en 
framskymtande udde, hvarpå en fiskare satt i skjortärmarna och
metade, der en berghäll, på hvars topp en gnäggande häst
stod, här ett litet segel, der en skytt, hvilken mellan träden
ömsom syntes, ömsom försvann; -- hur härligt, hur miidt,
hur gudomligt låg ej hela landskapet framför åskadarens
blickar! Eller, när dagens stjerna gick att kyssa 
skogstopparne, nedsjunka vid dess fötter, beströdda af sippor, för
att slutligen slockna; hur täckt bredde sig icke då öfver
sjöspegeln ett lätt purpurflor! Vid stränderna låg böljan
mörkblå, längre ut rosenröd. Skällorna, vallhjonens blåsande
i sina horn, talltrastens aftonqväde, det lena suset i asparna
invaggade fantasien i de ljufvaste drömmar. Stod så 
aftonstjernan och myste mellan löfven, eller smög sig månen
längs efter skogen, tills han högröd rann upp, oförväntad,
huld och fryntlig för betraktarens öga; omöjligt att hämma!
en tår flöt då så sakta, så stilla, så saligt, ren och klar och
varm ned på kinden för att slutligen falla i någon doftande
blomsterkalk.

»Det var fan till betar jag har fått, mina herrar,» 
ropade majoren, slog korten i bordet: »666. Är det möjligt?
Det är ju det stora vilddjurets tal? Vi byta om spel! Hvad
säges om sala hybika, gropojs, farao, wobesser? Jag förstår
ej, hur jag kunnat spela så rasande. Dock, det betyder 
ingenting. Lyckan och händelserna skola hafva sin gång.»

»Jag tror, vi hvila oss litet,» sade fänrik B. »Jag är
alldeles lam i högra armen, och skinnet är afnött på 
knogarne.»
»Det hjelpes med grädde,» genmälde majoren, »trumf!
Der ha vi kung <sp>Carl</sp>. Bravo! fru <sp>Judit</sp> måste bita i
gräset. Mamma lilla, är middagen ännu färdig?»

Klockan var fem på aftonen. Man hade ej smakat någon 
matbit. Spelet upphörde, och majoren, sedan han blifvit
något spelmätt, började nu förspörja, att han också 
verkligen var hungrig.

Smaklig måltid, mitt herrskap! Vi gå under tiden att
säga några ord om herrar fänrikarne, hvilket lyder som
följer.

De voro alla tre vackra karlar, om jag skall sätta tro
till den charmanta fruns yttrande, då hon första gången såg
dem på balen. C. tycktes likväl taga högra handen af de
andra. Han var väl växt, hade en grekisk näsa, hög panna,
kring hvilken lockarne behagligt smögo sig, och en fyllig,
klingande röst. Deras lynnen voro annars temligen lika.

Men jag måste afbryta. Det är förskräckligt, hvad den
ena idéen hopar sig på den andra. Just nu flög en 
plåtsedel in i mitt hufvud och vill ej derur, oaktadt jag en
hel timme skakat på nacken, så att jag fått hufvudvärk.
Det är förunderligt, hvilken ofantligt skiljaktig verkan en
plåt och en tjugufyra skilling kunna hvar för sig hafva
på lika föremål. Men jag måste gå <sp>ab ovo</sp>, h. e. till 
begynnelsen af historien.

Om läsaren erinrar sig, så har jag nämt, att majoren
hade två söner, båda hoppfulla ungdomar och gymnasister.
De kunde sålunda utan att taga fel bestämdt skilja mellan
hjerter och ruter. Ej nog härmed, de förstodo äfven att draga
sin spader. Det är icke alla gymnasier, hvarest man åtnjuter
slik grundelig undervisning i humaniora. När officerarne
började bli tröttkörda vid spelbordet, vidtogo sönerna. 
Slutligen framfördes raffellådan. Man spelade med omvexlande
lycka. Fänrik C., hvilken hade något helt annat i sinnet,
upptog, för att få en ända på leken, en så kallad målare.
I tre minuter stod han, lik en trotsande <sp>Goliat</sp>, vid lådan,
och ingen dristade besvara utmaningen. -- »Kör!» ropade
ändteligen den yngre pojken med en åtbörd, hvilken skulle 
säga så mycket som: jag dräper dig. Tärningarne rullade
kring, stannade och uppblickade på den oförvägne med
surmulna ögon. Han hade tappat. -- »Får jag låna af
pappa,» tillade sonen med tämmeligen god hållning, »en
banko tia? vi få i morgon uppgöra våra affärer, och jag
skall då återbetala min skuld.» -- »Du kunde ha vågat
något mindre,» sade fadern,» det är nästan för tidigt att så
der löpa med skägg.»

Fänrik C. begagnade ögonblickets öfverraskning för
att taga sin hatt och i all tysthet smyga sig bort. 
Hvarthän? det får läsaren sjelf gissa. Han saknades likväl genast.
De tvenne kamraterna, hvilka på förhand anade, hvartåt han
vändt kosan, beslöto genskjuta honom. Vägen var ej öfver
en half mil. De togo efter anvisning af på en gångstig
genom ett par skogslundar och stodo klockan fem på 
eftermiddagen helt nära ryttmästarens gård. De nedsatte sig
vid vägen. Sedan de väntat något öfver en qvart, fingo
de rymmaren i ögnasigte. Det var rigtigt ett skådespel
att se, i hvilka djupa tankedrömmar han tycktes vara 
försänkt. Än hvisslade, än smågnolade han; än gick han
långsamt, än fort; än stannade han. Handen var satt i
barmen, hufvudet något sänkt. Emellanåt uppryckte han
grässtrån och satte dem i munnen. De två andra gömde
sig. När han väl gått förbi, slungade de ett dussin 
grankottar i hans rygg och hukade sig ner bakom ett par små
granar. Han såg sig till baka, stannade, svor, vände sig
åter om och forskade åt alla sidor. Fåfäng möda. Han
kunde ej upptäcka någon. Han fortsatte sin väg, men
blickade under tiden småslugt åt sidorna. Någon gång
stannade och vände han sig om. Då intet vidare otyg 
förspordes, återtog han sin förra jemna gång. Åter ett lager
af kottar i ryggen. Denna gången voro ej gyckelmakarn
nog snabba att dölja sig. C. förmärkte en rörelse bakom
några buskar. Han skyndade dit och helsades till sin 
förvåning af kamraternas gälla skratt. -- »Hvarthän, min bror?»
-- »Ja, hvart ärnar ni er?» -- »Samma väg, som du; till
den lilla vackra frun; ha! ha! ha! ha!» -- C. såg något
förlägen ut. De togo honom arm i arm med sig och vandrade 
fram till herregården.

Nå, än plåtsedeln då?

Mine gunstige läsare! jag kommer strax till honom.
Penningarna flyga oss icke genast i händerna. Men 
dessförinnan måste jag förtälja en annan historia, hemtad från
en af våra prisbelönt författare. Berättelsen är så naiv och
hjertrörande, att jag i min lefnad aldrig skulle önskat mig
hafva författat något mera, och jag vore viss om min odödlighet.

Att begifva sig till <i>Söder</i> och södern, äro tvenne 
himmelsvidt åtskilda ting. Till det förra fordras ovilkorligen,
att man skall vara pank på allt, hvad mynt heter. Det
senare kräfver fulla fickor och goda rekommendationsbref,
äfven om hufvudet är tomt. Vi förbigå det förra och hålla
oss endast vid det senare.

De fleste våra läsare känna förmodligen herr <sp>Nicanders</sp>
senaste produkt, <sp>Minnen från södern</sp>. I första delen, sid.
12, förekommer en alldeles oöfverträfflig idyll, hvilken jag
här tager mig för bättre minnes skull friheten att aftrycka.
Jag vill kalla den

                      <b>Hobyfliokan.</b>

»En dag under mina vandringar 1824 anlände jag med
mina tvenne unga reskamrater till Hoby prestgård i Blekinge.
Gästfritt och vänligt inbjödos vi af kyrkoherden och dess
fru till en god middagsmåltid. Medan vi åto, stod bakom
matmoderns stol en ung, omkring 17 års flicka, med långt
guldgult hår, fina lintygsärmar och ett rödt lif. De stora
blå ögonen blickade blygsamt, men förståndigt omkring,
och <i>hon tycktes troget lyssna till allt, hvad som sades</i>, äfven
då hon emellanåt uppassade vid bordet. Under angenäma
samtal om Blekinge i allmänhet samnt om Hoby sockens
fornminnen i synnerhet, för hvilkas närmare kännedom
kyrkoherden sjelf yttrade ett upplyst nit, förflöt större delen
af dagen, och den allt lägre sjunkande solen manade 
vandringsmännen till uppbrott, för att innan natten kunna
komma till Runneby. Vi togo afsked, spände renslarne på
ryggen och tågade af. Knappt hade vi förlorat kyrkan och
den trefliga prestgården ur sigte, förrän vi möttes af ett
stort, svart moln och en susande storm. Redan föllo de
första, stora dropparne, vanliga förebud till ett häftigt, men
snart öfvergående regn.»

»Då hörde jag en röst ropa bakom oss; jag stadnar
och ser den unga flickan löpande med full fart för att 
upphinna oss. Hon anlände med varma, glödande kinder och
fladdrande lockar, som under loppet lossnat ur sitt fängsel,
och förkunnade oss andtruten och flämtande, att hennes 
herrskap utsändt henne för att bedja oss vända om och 
tillbringa natten i prestgården och så undgå det annalkande
ovädret. Hon pekade på molnet för att visa, huru svart det
var, och, då nu äfven åskan hördes mullra på afstånd, tilltog
hennes ifver och vältalighet. Jag invände, att vår tid icke
tillät oss att dröja, att molnet ej var så farligt som det såg
ut, och att under vägen lätt kunde finnas ett löfrikt träd
eller en hydda till skydd för regnet, men bad henne 
derjemte framföra till sitt herrskap vår tacksamma helsning.
Då stod hon några ögonblick alldeles tyst och stilla; men
<i>stora, ensamma tårar</i> rullade ur hennes ögon ned på kinderna, 
tills dess hon slutligen utbrast i häftig gråt och sade
snyftande, i det hon <i>aftorkade tårarne med det långa håret:</i>
»med det svaret vill jag inte och kan inte gå till baka.
Herrskapet skall tro, att jag inte framfört deras ärende.
Kom med mig!» -- (o! att vi varit der tillstädes, benägne
läsare!) -- det är ju bara ett litet stycke.» Nu fattade hon
mig i armen och drog mig sakta -- (o himmel! himmel!)
-- »Det blir ett grufligt regn. Men i morgon skall jag visa
er vägen till Runamo stora runehäll, som är så stor, och
der jettarne skrifvit runor.» Förvånad och <i>nästan afväpnad
genom flickans häftiga enträgenhet</i>, upptog jag en <i>plåtsedel</i>
-- (der ha vi honom), -- »tryckte den i hennes hand och
ville gå vidare. <i>Men hon såg icke på den, utan sköt den
ifrån sig</i> med bortvändt ansigte; hon svor, att hon ej tog
emot ett öre, om vi icke följde med till baka. -- Alla 
försök att få henne mottaga sedeln voro fruktlösa. Då tog
jag ur min halsduk en liten bröstnål af obetydligt värde
och bad henne behålla den såsom ett minne af de fyra
vandringsmännen. Hon mottog den med nedslagna ögon.
Vi bjödo henne vänligt farväl, och ännu en lång stund såg
jag henne stå orörlig qvar på samma ställe, till dess hon
plötsligen begynte med fladdrande hår springa till prestgården
till baka.»
	
Der hafva vi alltså plåtsedeln. Än tjugufyra skillingen
då? Strax, mine läsare, strax! Jag måste först anställa en
liten kommentarie öfver flickan.

Af Heimdall och Aftonbladet har allmänheten blifvit
underkunnig om, att författaren till denna roman detta år
gjort en resa söder ut, till Danmark. Oberäknadt nöjet
ansåg han det för en pligt att resa utrikes, i synnerhet då
han af Svenska akademien högst oförtjent blifvit 
ihågkommen och hedrad med det Lundbladska priset. Detta
resestipendium är väl inte så stort, som det herr <sp>Nicander</sp>
erhöll; men det räcker åtminstone till Hoby. Dessutom är
det helt annat att färdas till Rom, än till en svensk prestgård.
På det senare stället får man åtminstone fri mat. Jag kan
ej dölja, att, när jag nedkom till Blekinges förtrollande nejder7
nyfikenheten dref mig att uppsöka denna sällsamma piga,
»hvilken blickade så blygsamt och förståndigt omkring och
tycktes så troget lyssna till allt, hvad som sades.» Efter
någon forskning (jag började med att fråga efter fornminnen
och gick sedermera framåt ända till 1824) påträffade jag
henne å Hoby gästgifvaregård. Hon var nu på sitt fyra
och tjugonde år. Jag tillsporde henne om det »röda lifvet»;
det var söndersprättadt och urväxt. De fina lintygsärmarna
förevisades och voro i godt stånd, med undantag af en
skarf midt på. Annars var hon sig lik; de stora blå ögonen
sutto ännu qvar på sitt ställe; håret ej så mycket guldgult,
mera kastanjebrunt. Jag frågade henne, huru det der svarta
åskmolnet sett ut, och i hvilket väderstreck det visat sig.
Det förra aftecknade hon i köksspiseln med en bit kol; om
det senare underrättade hon mig från en höjd strax 
utanför. Jag sporde henne vidare, hvarföre hon så snöpligt
skjutit plåtsedeln ifrån sig. Hon svarade: emedan hon ej
kunde göra det under tjugufyra skilling, nemligen att gå
sin väg. När jag förebrådde henne, att hon <i>svurit</i>, yttrade
hon: det var, ta mig fan, osanning.
	
Nu till upplösningen af berättelsen.

Så snart våra vandringsmän (desse voro tre och utan
renslar) framhunnit till herrgården, möttes de af en piga.
-- »Är ryttmästaren hemma?» -- »Han är gången åt gärdet.»
-- »Än hennes nåd?» -- (Intet svar, blott en litet förlägen
rodnad.) -- »Du måtte väl kunna säga, om hennes nåd är
hemma? -- »Inte är hon bortrest, men fälle är hon inte
hemma.» -- »Det var ett besynnerligt svar. Hvar är hon
då?» -- »Det kan jag icke säga.» -- (Detta sista med
en halft mysande mun och ögonen kastade så der litet på
sned). -- »Inte säga! är det dig då förbjudet att omtala
det?» -- »Nej, men jag kan icke.» -- »Nå, se så, var nu
icke pjåkig, min flicka lilla, svara beskedligt, så skall du få
den här tjugofyraskillingen.» -- »Bara inte herrarne 
omtala, att jag sagt det! Hon är med fröknarna borta och
badar.» -- I det samma ilade pigan som en pil sin kos.
Det dånade i marken, och de klumpiga becksömsskorna
voro visst en half aln efter fötterna. O! huru grant 
fladdrade icke tjugofyraskillingen i hennes hand! Länge, länge
stodo de tre militärerna och sågo derpå.

»Borta med fröknarna och badar!» blef det första gemnensamma 
utropet. »Hvilka fröknar? Hon är ju barnlös.
Badar! Det vill säga, vi spatsera sakta nedåt stranden för
att införvänta deras återkomst, N. B. alldeles som hade vi
ingenting bekant om -- tjugufyraskillingen. Höger rätta
er! division marsch!»

Det senare beslutet kan jag för ingen del gilla. Man
må mena det aldrig så oskyldigt, så bör man ej sätta det
vackra könet i förlägenhet, då man sjelf är en overksam
åskådare. Jag har mången gång förargat mig öfver unga
karlar, hvilka tölpaktigt nog ställa sig vid dörrarna eller i
tamburerna för att åse, huru bal- och kalasklädda damer 
af- och pådraga sig sina utankängor. Det vore till och med
mindre anstötligt, om de erbjöd sitt biträde. Hvad mina
herrar officerare angår, så får jag till deras loford nämna,
att de visserligen spatseradq ett stycke, men nedsatte sig i
en liten löfgrotta för att införvänta de älskvärda najaderna.

De kommo. Var det Venus med de tre Gracerna?
Nära ditåt. Lockarne smågreto, men ögonen logo. Ett
himmelsblått skärp fladdrade kring den unga fruns lif och
tre ljusgröna kring de öfrigas. Efteråt följde en 
tjensteflicka. Aftonen var vällustigt varm, liksom på herr <sp>Fahlcrantz’</sp> landskapstaflor. De tre fröknarna började en sång;
det var herr <sp>Atterboms</sp> förtjusande <i>Tillegnan</i> i 1812 års
poetiska kalender. Himmelska toner! dubbelt himmelska
från så vackra läppar, huru framklingade de icke ömt och
mildt och hänryckande mellan de små flägtande asparna!
Officerarne stodo upp och gingo damerna till mötes. En
rodnad, tunnare, lättare och genomskinligare än den, hvilken
speglande flyger öfver vågen från ett purpurmoln, bredde
sig öfver damernas hinder. På en gång nedslogo de ögonen,
som lysmasken, när man rör vid honom, släcker sitt sken.
På en gång uppslogo de dem åter, som när en hängbjörk,
hvilken för en stund betäckt solens bild i källan, drager sig
till baka och lemnar spegeln skuggfri. Hvilka himlar att
se uti! Den vackra frun afbröt efter helsningen tystnaden
med ett lätt skämt. Förlägenheten var förbi, och samtalet
tog en otvungen vändning.

Men hvilka äro då dessa fröknar? De äro alla tre den
älskvärda fruns systerdöttrar och för ett par dagar sedan
anlända för att tillbringa några veckor hos deras moster.
Och de heta? -- Är läsaren hemmastadd i matematiken,
t. ex. i fjerde propositionen af första boken? Lika godt!
Den första triangeln är oss redan bekant och heter A. B. C.;
den andra får jag nu presentera, den nämnes D. E. F.
Teoremet får läsaren sjelf uppsöka.

Men pennan faller ur min hand. Huru våga teckna
det oefterhärmliga? huru förmå åskådliggöra detta tjusande
tretal, denna skönhetens liksidiga triangel? Milda 
gudamagter, som hitintills bistått mig! Apollo, Momus, Venus,
Urania, och hvad I alla heten, kommen till min undsättning!
Gifven tankarne klarhet och bestämdhet, inbillningen fart,
och framför allt min själ håg och kraft och mod att arbeta!

Man kan ej föreställa sig, hvilken hastig och oförmodad
förändring, anblicken af de tre fröknarna verkade på de
unga militärernes hjertan, och de på dem. Fortare ske ej
scenförändringarna å den kongliga teatern, än det här 
försiggick. Vår lilla, vackra fru befann sig i ögnablicket
undanskjuten, och i stället stodo i de tre hjertetemplen tre
gracer i kroppsstorlek, milda, hänryckande, leende; och
framför hvar och en af dem låg en riddare på knä, en 
bedjande, suckande och snyftande älskare. Men jag måste 
tydligare förklara mig.

Framför litera D., det vill säga fröken <sp>Dione</sp>, ligger
litera A., det vill säga fänrik <sp>Axel</sp>, på sina båda knän.
Hvad lider, hvad utstår man ej för en skönhet af denna
utvalda sort! Vi måste närmare betrakta gruppen. Med
trånande, smäktande, halft melankoliska ögon blickar hon
ned på sin älskling, som Diana, när hon såg ned på
Endymion. Handen, då hon rör eller vänder henne, blänker
som ett norrsken. Likt de fina skuggorna från ett 
cypressträd falla de mörka lockarne i spelande dans ner på 
alabasterhalsen. Lifvet, är det inte vekt som en liljas? <i>Jag</i>
säger hon, <i>älskar</i> säger han, <i>dig</i> säger hon, <i>evigt</i> säger han,
och derpå i en duo: <i>Jag älskar dig evigt.</i> — Barn! veten
I, huru lång en evighet är? Från nu och till nästa sommar,
eller hur?

Men, min herr författare, huru hänger det här till sammans? 
Är då verkligen en kärleksförklaring på stående fot
gifven och äfven besvarad? Det var att rigtigt fara i fläng.
Min gunstige läsare, ingendera delen. Det är blott en 
profetisk aning, icke mer; men låtom oss fortfara.

Ett stycke derifrån knäböjer, likväl endast på ett knä,
litera B., det vill säga fänrik <sp>Bernhard</sp>, för litera E., 
dermed menas den andra systern, fröken <sp>Elise</sp>. Det är en
svällande, leende törnros. I löjet ligger något skälmskt och
klipskt. Lägger jag den lilla, fjäderlätta, röda bladfisken i
hennes hand, hur spritter han ej! Hon är säkert af ett 
sangviniskt temperament. Akta dig flicka! Guden har redan
spänt sin båge, pilen är redan lagd i rännan. Ack! ännu
blott ett himmelskt ögnakast, och äfven du har en älskare,
hvilken på båda sina knän ligger framför dig.

Men till hvilket brusande haf komma vi ej nu? En
rigtig svartsoppa af kolera. -- Fy! hur kan man komma
fram med dylika liknelser! -- Ursäkta! jag menade det
koleriska temperamentet. Stolt, eldigt, halft befallande står
den tredje statyn och bjuder icke öfver en älskare, men en
slaf; det är ej nog, att han ligger på knä, han måste ligga
på alla fyra, kyssa stoftet af hennes fötter. Det är fröken
<sp>Felicie</sp>, framför hvilken littera C., det vill säga fänrik
<sp>Carl</sp> tumlar sig i gruset. -- Det är åska i luften, säger
man, när himlens kinder antaga en brunett eller en nära i
koppar stötande färg; och när då ljungeldarne bryta fram,
blixt på blixt, huru bäfvar ej hjertat i bröstet; och när då
strålen far ned, sjuder ej böljan, splittras ej klippans barm,
smälter icke stålet för de heta kyssarne? Sådan var <sp>Felicie</sp>.
En drottning, en gudinna, hvilken man egde rätt att 
tillbedja, ej att älska.

Sällskapet steg in i salen. Hvilken motsats! Den 
vedervärdiga ryttmästaren traskade der upp och ner i sina
paltiga kläder. Visiten var honom icke välkommen, ty det
gälde aftonvard, tre pipor tobak och kanske äfven 
qvällsvard. För höflighetens skull bad han de unga herrarne
sitta ned och vara välkomna. Damerna ingingo i ett annat
rum, som jag gissar, för att något städa sig. Besöket 
bestod ju af militärer!

»Det är förunderligt,» tog ryttmästaren till ordet, i det
han flyttade hatten, hvilken han köpt af den der tjufven
för en tolfskilling (efter hvad läsaren vet), från 
fönsterkarmen och hängde honom på spjellet, »hvad naturen stundom
är produktiv, der man ej har henne af nöden. Jag eger
en gagnlös racka, som i natt kommit fram med icke mindre
än femton valpar, alla sunda och karska. Om min Rölla i
stället (troligen en ko) gifvit mig femton kalfvar! Det är
ju förskräckligt!» -- »Det stöter något på hexeri,» yttrade
fänrik <sp>Bernhard</sp>. »Herr ryttmästaren ämnar väl för 
sällsynthetens skull uppföda dem alle samman?» -- »Bevare
mig himlen derifrån,» fortsatte ryttmästaren, »de skulle då
alldeles utplundra mina mjöllårar. Jag ärnar dränka dem
i afton, när, det blir mörkt.» -- »Ryttmästaren sjelf!» 
genmälte fänrik <sp>Carl</sp>. -- »Ja, hvem annars?» svarade 
ryttmästaren. »Jag vågar ej lita på gårdsfolket, ty det kunde
hända, att de undangömde fyra eller fem. För öfrigt ser
jag intet vanhedrande deri. När jag för tre år sedan ville
bli af med gamla Bläsen, lät jag afraka på honom manen
och svansen. I detta skick sände jag honom i en tom hövagn
till ett visst stuteri två mil härifrån att få skinnet af.
Min dräng hemkom dagen derpå med det svaret, att den,
som afrakat taglet, får äfven afdraga skinnet. Jag lät mig
icke förtycka, stack kampen med min egen fällknif och
expedierade sjelf hela förrättningen.» -- »Det kan man kalla
att åtminstone ej vara kräsmagad,» yttrade fänrik <sp>Axel</sp>;
»men skulle ej herr ryttmästaren tillåta oss att få köpa en
eller två hvardera af valparne. De torde kanske vara af
jagtslägte, och vi öfva oss något litet med bössa?» -- »Mer
än gerna,» yttrade ryttmästaren med ljusnande panna, och,
som han tyckte sig gjort god marknad, bestod han sig i
glädjen två prisar snus.

»Jag förstår ej,» pustade majoren halft brummande,
»hvart våra fänrikar tagit vägen. Här återstår ännu sedan
förmiddagen en mängd vackra betar.» -- »De ha gått ut
att fiska,» sade hans fru något spetsigt och nöp med
munnen. -- Majoren begrep ej det figurliga i talet, men fortfor:
»i öfvermorgon, bästa du, se vi ju brukspatronen, ryttmästaren
och kanske några flera hos oss.» -- »Som du vill,»
svarade frun och gick ut i köket.

Under tiden kunna vi se oss något omkring, huru det
kan vara beskaffadt med majorens inre och yttre ställning.
Egendomen var betydlig, men skötseln gick lamt. Som
herrn är, äro drängarne. Det gafs ingen vrå, der man ej
spelade kort; ingen vägg, mot hvilken man ej kastade
kronvägg, och ingen backe, på hvilken man ej om söndagarne
singlade klafve och krona. Majoren föredrog ej minsta
försummelse eller lättja, utom i ett fall, när det skedde
med trumf ess i hand. Då han vid ett tillfälle skulle gifva
sin kusk påpackning, undvek denne lyckligen faran, i det
han lät en kortlek falla till marken. Både han och majoren
började att plocka, och inbalsameringen uppsköts för den
gången.

Då jag ej har råd att tillställa många och stora kalas,
knappast tid att bevista dem, får läsaren förlåta, att jag
öfverhoppar majorens. Tillställningen var ej heller 
synnerligen lysande, till och med något tråkig. Förnämsta skälet
var, att det egentligaste fattades: den lilla, älskvärda frun
med du tre systerdöttrarna. Hon hade blifvit opasslig,
kanske ock förkylt sig den der aftonen; läsaren vet, hvad 
jag menar. Ryttmästaren kom i stället, åt för dem alla
och blef också efter vanligheten sjuk för dem alla. Denna
gång var det likväl icke kalkonen, men en gödkalf, hvilken
anklagades för »vrängda framställningar» i underlifvet. 
Brukspatronen reste snart. Han var ensam. Systern kom sällan
utom gården. Länsmannen stod väl ännu icke qvar med
händerna mellan staketspjelarne, men han var i stället 
förhindrad af en auktion i grannskapet. Kronofogden var 
tillstädes och trumfade med brickorna i brädspelet.

När ryttmästaren tog afsked, öfverlemnade han de sex
hundvalparne, nedlagda i en korg. Fänrikarne betalade
hvar sin halfva riksdaler för stycket, säger tre rikdaler.
Det gjorde en förträfflig verkan. Ryttmästaren anhöll på
det förbindligaste, »att fänrikarne ville vara goda och helsa
på nästa torsdag» (detta upprepade han med höjd tonvigt
trenne gånger), »ty,» tillade han, »det är min lilla hustrus
födelsedag. Intill dess, hoppas jag, hon tillfrisknat.» --
Officerarne tackade och bugade. Artigheten å ryttmästarens
sida gick nu så långt, att han vid det slutliga afskedet
kysste dem, allt för hundvalparnes skull. Fänrik <sp>Axel</sp>
gick genast att tvätta sig om munnen; de öfriga ämnade
det samma, men kommo i nysning och derpå i skratt. De
hade, man viste ej huru, vid kyssningen fått några 
snuskorn i näsan.

»Nästa torsdag,» har läsaren tid och tålamod att så
länge vänta, eller skola vi genast flytta oss fram en half
vecka? -- Jag begär votering. Hvem? Läsaren? Allra 
ödmjukaste tjenare! jag återtar min motion genast.

Måndagen kom ett ilbud med drypande hatt (det regnade 
häftigt på morgonen) och helsningar till fänrikarne
från ryttmästaren (egentligen från fröknarna, ehuru han fick
tjena till förkläde): »att herrarne täcktes någon dag före
högtidligheten komma till herrgården, på det man kunde
uppgöra en gemensam plan för tillställningen; men om då
herrarne icke ginge alldeles fram till husen, utan stannade
i alléen, emedan hennes nåd, hvilken har goda ögon, annars
kunde lätt blifva dem varse och ana oråd.» -- »Helsa och
säg, att vi skola infinna oss så der kring klockan sex, i fall
det håller upp på eftermiddagen! Huru må annars edra
fröknar?» -- »Tackar, som frågar, de bådo om sin helsning.»

Snabblöparen gick, skyarne ännu fortare, mot middagen
uppklarnade horisonten; hvart enda löf; glänsande af 
regndroppar, hviskade vid sefirernas flägt: skynden er! Solen
nickade lycka till! och fjäriln flög förut, att på någon af
de tre gracernas hattar, såsom en lyckosam fogel, tillflägta
denna tröst: de komma med klappande hjerta, på hoppets,
på glädjens och kärlekens vingar. Fänrikarne infunno sig
på utsatt tid. Efter en stund anlände den lilla tjenstflickan
(skola vi gifva henne något namn? må ske! Lilla <sp>Lovis</sp>)
springande, dock ej så fullt andtruten och flämtande, som
herr <sp>Nicanders</sp> Blekingsflicka, med dessa ord i munnen:
»ryttmästaren håller på och kör gödsel (hon menade 
förmodligen, att han står och ser på körningen) och är ej
hemma; men fröknarna komma genast.» Hon bad emellertid,
att fänrikarne ville stiga in genom trädgårdens bakport och
vänta i lusthuset, hvarpå hon trippade förut att visa vägen.
Man hukade sig och gick på tå.
	
I Sverige måste man vid dessa och dylika halft förstulna
möten bida på en dam åtminstone en halftimme; uti andra
länder är denna alltid eller merendels en qvart förut. Så
olika gå klockorna. Men hvad hör detta hit? Nog af, de
unga herrarne fingo vänta en ganska dryg halftimme, men
i stället för fröknar kom der té. Ännu en qvart, nå 
ändtligen! så anlända de; dock nej, det är blott <sp>Elise</sp>. Det
var ändå en tröst. Sedan hon gjort åtskilliga svängningar
i korsgångarne, gick hon helt sakta till lusthusdörren och
knackade, alldeles som på frimurarevis, tre gånger med
sina små fina, hvita elfenbensfingrar. Officerarne öppnade.
En lång ramsa af ursäkter, derpå parlamentering och 
slutligen öfvergången till sjelfva saken.

Efter åtskilliga öfverläggningar hit och hit, vann fänrik
Axels förslag allmänt bifall, att den lilla vackra frun skulle
på förmiddagen, då festen firades, narras genom någon låtsad
bjudning ut från gården; under tiden lagade sig sällskapet
i ordning, utklädde sig till riddare, sköldmör, féer, m. m.,
för att sedermera i triumf hemta dagens drottning till baka.
Funnes det någon gammal trollpacka, någon tandlös tant,
till hvilken bjudningen kunde ställas, vore illusionen så
mycket fullkomligare. Man fore då för att rädda och befria 
den fängslade ur det förtrollade slottet. Då ryttmästaren
egde ett tillräckligt antal hästar, ehuru skräpiga de voro,
kunde man på dem i en desto högtidligare glans begifva
sig till och från stället. De voro åtminstone i ett fall
dråpliga, de skenade icke. Middagen borde, i fall, som
man hoppades, väderleken tillät, serveras i löfsalen; på 
aftonen kunde trädgården illumineras och, då fänrikarne egde
någon kunnighet i fyrverkerikonsten, några lusteldar 
uppkastas från sjön.
	
»Elise! Elise!» klingade det i trädgården. -- »Min Gud!
det är moster,» ropade den unga fröken förskräckt; »hon
kommer visst hit.» -- Officerarne hoppade hals öfver 
hufvud ut genom det öppnade fönstret och flyktade så genom 
trädgården ned åt alléen. Elise skyndade ut genom dörren,
men smälde henne i hastigheten i lås; till råga på olyckan
fastnade en betydlig snibb af klädningen mellan dörrarna;
nyckeln låg innanför på golfvet. Der stod hon ängslig,
fängslad och nästan gråtfärdig. Den vackra ryttmästarfrun
kom stigande gången framåt i sällskap med de båda öfriga
systerdöttrarna, hvilka också sågo något förskrämda ut. -- 
»Elise! hör du då inte, när jag ropar, hvarföre står du der?»
-- »Jag kommer strax bästa moster (nu gjorde hon ett
hemligt tecken till de andra, hvilka dervid hviskade i hvar
annans öron: »tänk, om fänrikarne äro i lusthuset, då är
vi vackert fast!»). -- »Nå, skynda dig då, du skall upp och
hjelpa mig att taga emot mjölken, det är ju din hushållsvecka!» 
-- »Jo, lilla moster, men» -- »Hvilket men?» --
Nu började <sp>Elise</sp> nästan smågråta: »jag har satt mig fast
här, jag kommer inte lös.» -- Man gick närmare. -- »Hur
har det kunnnt ske? Hvar är nyckeln?» -- »Jo, moster lilla,
jag skulle ingå i lusthuset, och, då det var så qvaft, 
öppnade jag ett fönster, och, när jag gick ut, smälde jag till
dörren, och nyckeln blef innanför och klädningen fastnade.»
-- Den lilla frun började skratta. »Nå, flickor, hvem har
mod att befria henne? Ropa Lovis, så får hon krypa in
genom fönstret.»
	
Officerarne stodo emellertid qvar i alléen, och fänrik
Carl skref i sitt och kamraternas namn på sitt knä följande
biljett: »Till de tre gracerna: <sp>Dione</sp>, <sp>Elise</sp> och <sp>Felicie!</sp> -- Då vi voro nog olyckliga att icke se eder alla och ej
heller fullkomligen uppgöra planen, anhålla vi vördsamt få
föreslå såsom tillägg, att ni af gunst och nåde täcktes till
vår disposition onsdagsaftonen och natten öfverlemna
det lilla, trefliga lusthuset, för att der laga oss och våra
tillbehör i ordning. Vi skola vara tysta som näktergalar
om dagen, spejande som falkar på jagten och snabba som
dufvor i flygten. Bekymren er icke, hur vi slå oss ut i
vår lilla boning. Vi tagt vår lur i hvar sitt hörn; vi äro
ju dessutom militärer och vanda vid små strapseringar
Härigenom blifver också meddelandet rörande festivititens
begående tillgängligare och mera beqvämt. Edra underdåniga 
tjenare: <sp>Axel</sp>, <sp>Bernhard</sp>, <sp>Carl</sp>» -- Brefvet 
förseglades med en knappnål och lemnades till lilla <sp>Lovis</sp>,
hvilken en stund derefter kom förstulet löpande och berättade, 
att allt aflupit lyckligt, och hennes nåd ingenting anat.

Nu blef det på båda gårdarne ett arbetande, hyppjande,
bultande, passande, märkande, stökande, rådslående, 
hviskande, skrattande, knackande, putsande, hvilket knappast,
om ej vid någon kröning, egt sin make. Fröknarna måste
stjäla sig till sina öfverläggningar. Sålunda en svårighet
mer. Officerarne satte genast sitt åtag i verket. Ingen kanel,
peppar, ingefära eller dylikt, blef på två dagar stött hos
majoren; man åt mjölken utan ingefära och munkarne sockerlösa, 
emedan allt, hvad mortlar nämdes, begagnades till fyrverkeriet, 
hvilken stötning verkstäldes, för försigtighetens
skull, i ett gammalt aflägset vagnsskjul. Men riddarekläderna?
Ödet och lyckan kommo här till biträde. Majoren, som i
sin ungdom bivistat Gustaf III:s karuseller, egde ännu
i behåll några riddarerustningar eller rättare drägter, dem han
vid nämde tillfälle burit. Men han ville ogerna släppa dem.
Fänrikarne voro ej rådlösa och föreslogo att spela om dem.
Detta tog majoren på det ömma. Resultatet blef, att majoren 
å sin sida spelade af fänrik <sp>Axel</sp> en frack, af <sp>Carl</sp> en vest och ett par permissioner af engelskt tyg; men fänrikarne af majoren de tre riddaredrägterne. Man var nöjd
å ömse sidor, hvilket var det bästa. -- »Det är alldeles med
oss militärer, som med sagan om krukhoppan. Mat hafva
vi fått, dito granna riddarekläder, nu återstår, att vi också
hvar och en få oss en galant fästmö.»

Det skall jag styra om, sade Ödet, och skickade ut
sin kruka eller urna, och det följande skall närmare utveckla,
hvad som inträffade. Emellertid stöttes i mortlarne och
vid hvar fjerde eller femte stöt höll man upp och talade
om de vackra fröknarna. -- »Det är förskräckligt,» sade
<sp>Bernhard</sp>, »hvad allting der är vackert (han menade hos
ryttmästaren), frun, systerdöttrarna, sjön, trädgården, nejden,
lilla Lovis, utom buffeln ryttmästaren, den tror jag vi ge 
ett skott krut.» -- »Nej!» svarade Axel, i det han vände
på den rykande morteln och afströk krutet, »det är han ej
värd, eller rättare, det passar ej oss, ädle riddare; men jag
vet ett annat råd för att bli af med honom på aftonen, när
vi komma att hafva som roligast. Vi skola narra i honom
en stekt tupp eller tre, fyra tallrikar hvitgröt; finge vi 
honom att ofvanpå taga ett par dugtiga bitar metvurst, litet
färsk ål eller också refbensspjell, så hoppas jag, han för
hela veckan skall finna sig belåten!» -- »Hvad ni kan tala
prosaisk» tillade fänrik <sp>Carl</sp>, »Ack! min <sp>Felicie!</sp> du förtjusande, himmelska <sp>Felicie!</sp>» -- »Ack! det är intet mot
min <sp>Elise</sp>,» suckade <sp>Bernhard</sp>. -- »Än min <sp>Dione</sp> då,» utropade <sp>Axel</sp>, och derpå omvexlades oafbrutet: »<sp>Felicie!</sp> <sp>Elise!</sp> <sp>Dione!</sp>»

Nu är jag rigtigt otålig, läsaren likaledes, gissar jag.
O, att den långa, stygga, tråkiga tisdagen vore sin väg!
Skola vi lägga patience till sammans? Jag förmår hvarken
äta, dricka eller sofva af idel väntan. Nå, fröjde själen,
dagen är förbi. Liket ligger der i vestan och glöder. Ännu
tyckes det hafva något lif. Det rör på sig, det uppslår
ögat till hälften. Nu drog det den sista pusten. Ögat är
lyckt. Kinderna blekna allt mer och mer. Ner med dig i
den svarta likkistan! Kör så er väg. Det är natt. Nå, hvad,
spökar liket? Nej! det är dess broder onsdagen, som växer
till en morgonprins, för att derpå blifva dagens konung.
Välkommen, du efterlängtade! men också dig önska vi döden
för att se din yngre broder torsdagen, blida, himmelska
anlete. Skynda på! dina undersåtar hafva brådt om. Hurra!
hurra! hurra för dig! men kuska blott på! Inga krigahärar
af moln i släptåg! Vi lefva i konstitutionella tider. Intet
öfverflöd af lyx vid ditt hof! Spara i hop åt din broder
morgondagen! Vi vilja se honom i guld, purpur och himmelsblått, 
med klar panna, mysande min, leende blick,
konungslig, majestätisk!

Det är onsdags eftermiddag. Fram åt vägen spatsera
de tre officerarne art i arm, och efter dem följer bagaget,
forsladt af uppassaren. På lasset ligga raketer, sporrar,

riddarekläder, betsel, solar, stjernor, månar, en transparent
och Gud vet allt hvad. Med mycken försigtighet aflyftas
och gömmas vid ankomsten samteliga tillrustningarna; 
garderoben inbäres i lusthuset; uppassaren tillsäges att taga
sitt logis på någon skulle öfver natten, akta sig att bli 
upptäckt eller visa sig, på qvällen rusta till fyrverkeristänger
och öfriga apparater ner vid sjön, taga några dagsverkare
till biträde, m. m.

Efter en stund kom den lilla trogna Lovis ned för att
underrätta sig om de unga herrarnes ankomst och fråga,
hvad som befaltes: pipor, tobak, ljus, bolster, kuddar, o. s. v.
-- »Alls intet af detta; bed endast fröknarna, att de senare
på aftonen, när de kunna slippa ifrån, nedskicka tre skärp,
hvilka vi såsom riddare skola bära om lifvet. Nålar skall
du skaffa, spegel, kam, en sax, litet tråd m. m.» -- Flickan
uträttade orderna punktligt. Afsigten var att på förhand
pröfva drägterna. -- »Ack, min <sp>Elise</sp>!» suckade 
<sp>Bernhard</sp>, då han satte hjelmen på sig. -- »Ack, min <sp>Dione</sp>!»
ropade <sp>Axel</sp> och gaf en slängkyss i luften, i det han 
pådrog sig den skimrande liftröjan. -- »Ack, min <sp>Felicie</sp>!»
framstammade <sp>Carl</sp>, i det han hängde på sig manteln, och
så hörde man åter: »Ack, min <sp>Elise!</sp> <sp>Felicie!</sp> <sp>Dione</sp>!»

»Men, hvad här ser ut! låt oss städa i ordning, i fall
de sköna komma!» -- »Ja, välan,» sade <sp>Bernhard</sp>; och
det för ögnablicket umbärliga utbars; bord och stolar sattes
på sina ställen, myggorna jagades ut, fönstren stängdes,
lappar och tråsändar upplockades från golfvet och kastades
ut i buskarne. Nu var allt städadt och galant. -- »Åh ja!»
pustade <sp>Axel</sp>, »om morgondagen ändå ville framglänta ur
öster? Se, der ha vi ju silfvermånen mellan träden, eller
midnattsmånen, Diana, Selene, Luna, eller hvad han kallas.»
-- »Ja, min sann, synes han icke der,» suckade <sp>Carl</sp> och
nedsatte sig i soffan.

Det var också en härlig afton. Skall jag beskrifva den?
Nej! ni har ju redan beskrifvit en sådan förut? Ni 
öfverlastar er bok med för mycket lappris-glitter. Nog veta vi,
huru en måne ser ut och att det skymmer om aftonen och
att dagg då faller, rågknarren höres, syrsan dito på nattens
hand, kanske ock en trast der öfver sjön, spindln spinner
på sitt nät, bäcken fortfar att sorla, löfven insomna, under
dem flugan, i blomman fjäriln, i kupan biet, på ängen
lammen, vid källan, halfnickande, siskan, att silfverrimsor
fladdra öfver horisonten, att, att, att -- -- O! läsaren har
ju en förtjusande fantasi; beskrifningen är redan fulländad,
jag har intet ord att tillägga mer, än att jag ödmjukast får
tacka för gunstigt biträde.

Det knackar på lusthusdörren. -- »Hu! hvem kan det
vara?» -- Det knackar än en gång. -- »Jag blir rädd.» --
Herr fänrik, gack och låt upp, jag, som författare, vågar
det ej.

Himmel! de tre gracerna med hvar sitt skärpband i
handen, och det i egna höga personer. Hvad är klockan?
Elfva. Farligt för unga damer att så sent begifva sig ut i
nattluften. Snufva, bröstvärk, tandvärk! o! jag vill fall p?
knä och bedja för eder: milda gudamagter, bevaren dem
derifrån!

»Förlåt!» klingade det på en gång från alla tre de allra
för sötaste munnar, »vår lilla <sp>Lovis</sp> måste passa upp på
moster. Här äro banden efter order!» -- De tre officerarne
reste sig på en gång upp i sina riddaredrägter, fattade
hvar sin fröken vid handen och frågade: »hur passar det
oss?» -- »O, förträffligt!» blef det gemensamma utropet.
Man skådade, man synade, man vände sig omkring. Måne,
lys opp! häng ej der i molnet, som en gammal nedsotad
lykta i en gränd, och låt skymma dig sjelf! Ut med dig
på det allmänna himlatorget! Du är lydig. Jag skall för
omaket vid tillfälle ihågkomma dig med en psalm.

Sköna gracer, ni måste med edra band dubba oss! Vi
måste se, hur de passa,» sade Bernhard. -- De täcka 
fröknarna stodo der i en rad, och framför hvar och en knäföll
en riddare i sin rustning. Med darrande händer påsatte
man banden. <sp>Dione</sp> ett himmelsblått på <sp>Axel</sp>; <sp>Elise</sp> ett purpurrödt på <sp>Bernhard</sp>; och <sp>Felicie</sp> ett grönt på <sp>Carl</sp>, -- och i samma ögnablick, obegripliga, outgrundliga
dragningskraft! hade deras själar smultit till samman. Ett
ack! och så en paus, åter ett ack! och en paus, en 
försmäktande blick, en handtryckning, och åter en lågande,
flammande blick, och de slöto sig mot hvar andras bröst;
mun blixtrade mot mun, tårar blandades med tårar; den
tredubbla föreningen var knuten; kärlek, evighet, se der
hufvudtemat. -- -- Ännu några minuter, sakta, som liljorna
böjda af en vestanvind, reste sig de sköna åter upp; månen
sken full och klar genom fönstren, än en kyss, och de ilade
upp för gångarne, försvunno mellan träden, och, liksom
vaknande ur en ljuf dröm, suckade alla tre älskarne hvar för
sig: »o! hvad jag är lycklig!»

Läsaren kan aldrig föreställa sig, hvad denna beskrifning
kostat mig arbete. Jag har visst gonomläst mer än tjugu band
romaner för att få ett rigtigt åskådligt begrepp om, hur en
kärleksförklaring bör skrifvas; jag vill ej omtala, hur jag
i nära tre veckor sökt göra mig underkunnig derom hos
de vackra stockholmska damerna. Ingen viste det. Det
var ju besynnerligt, och ändå ser jag af tidningarna, att de
nästan dagligen hålla bröllop. Jag fruktar, jag vill ej säga,
att någon elakhet, men ett förbehållsamt lynne varit med
i spelet. Ty se! jag kunde missbruka hemligheten. 
Emellertid är jag glad, att jag öfverstått våndan. Nu går allt af
sig sjelf. Tacka Gud, om de älskande ej vilja hafva bröllop 
i morgon, det vill säga på sjelfva högtids- och födelsedagen. 
Men det får nu alldeles icke ske. Jag förbjuder
lysningen, och läsaren går i borgen för mig för all 
skadeersättning. Jag börjar nästan ångra, att det är gjordt. Kunde
ej kärleksförklaringen uppskjutits till fredagen, sjelfva <i>Frejas</i>
dag, en dag, på hvilken, åtminstone vanligtvis, alla 
lysningar till ett trofast och lyckligt äkta förbund uttagas?
Men jag pratar bort både tid och papper. Endast dessa
onödiga rader kosta läsaren kanske en bankoskilling.

Välan, jag hastar till morgondagen. Snart skola 
dekorationerna vara i ordning. Officerarne hafva ej sofvit en
blund hela natten, blott himlat sig. Uppassaren släpar som
en myra fram stockar och bjelkar och stänger till 
fyrverkeriet, lyktor rengöras att hänga i träden, månen 
förständigas att ej lysa för starkt torsdags qvällen, munstycken
på trumpeterna af- och påskrufvas; pigorna undra, ryttmästaren 
snarkar, och den vackra frun! ack! att en stygg
mygga i detta ögnablick satt sig att sticka på hennes hvita
hals, grymmare är i sanning detta djur än sjelfva tigern och
hyenan!

Hvar och en vet, att mellan torsdags morgonen kl.
sex och samma dags förmiddag kl. elfva är det jemna fem
timmar; men det torde icke alla känna, att man på denna
korta tidsrymd kan afskicka och undfå öfver ett halftjog
bref utan att behöfva, om man så vill, påkosta en vitten i
postporto, och derjemte ha det nöjet att då och då se en
skymt af korrespondenten. Detta låter något telegrafiskt.
Medgifves; men jag skall förklara mig något närmare.
	
Ljufvare och angenämare, jag sätter min egen <sp>Freja</sp>
i pant derpå, har väl ingen förmiddag förflutit än denna.
Knappast hade den första lärkan öster om Eden, det vill
säga fröknarnas kammare, anslagit sina toner, förrän 
ögonlocken (ehuru under dem ingen egentlig sömn kommit) på
våra unga herrar allt mer och mer uppdrogos, intill dess
ett fullkomligt mornande inträffade. Syrenlöfven ströko
taket rent från de nedfallna lindblommorna, och liljor och
kaprifolier stodo utanför fönstret och ritade med 
morgondagg sina skimrande figurer på glaset. Gråsparfvarne 
hoppade på sandgångarne, och en långbenad tupp hade valt
sin plats i en persiljesäng för att fnalla i sig de mognade
krusbären. Fogelskrämman fäktade ibland sockerärter, och
svalan slog sin drill på kroppåsen.

Uppi gården rörde sig redan allting; oxdrängen kom 
lunkandes med de makliga dragarne genom gärdesgrinden,
rättaren med en hjullöt i munnen stod och lyfte på en
bakvagn, och sjelfva ryttmästaren hördes harkla på 
farstubron. Den lilla trogna <sp>Lovis</sp> var också på fötterna. Akta
dig för nässlorna, lilla barn, du kommer barfota trippande
mellan vinbärshäckarne! -- Hon knackade på lusthusdörren,
steg in och presenterade kaffe. -- »Vänta, flicka lilla, vänta!
du skall taga ett litet bref med dig,» sade <sp>Axel</sp>. -- »Jag
kommer strax igen.» -- Derpå hoppade hon åter ut och
lade den lilla ljusa locken till rätta och smålog öfver det
höga förtroendet. -- »En gudomlig idé,» utropade <sp>Carl</sp>,
ni inrätta oss här på stående fot en ordentlig skrifbyrå
och afskicka bref på bref.» -- <sp>Axel</sp> satte sig ned och skref:

»Till våra hulda, evigt dyrkansvärda älskarinnor! Är
det ännu en dröm, sköna himlaväsen, blott en dröm, att I
älsken oss, eller fastmer en sann verklighet? Ja, det är
verkligt. Vi hörde ju af edra egna läppar den saliga 
bekännelsen; o! så måtte det då stå fast, så fast som denna
jord, att våra band äro oupplösligt Ack! när kommen I
och förlossen oss? Dock, skönare fängelse hafva inga fångar
egt. De mest förtrollande drömmar hafva omsväfvat oss,
de mest tjusande bilder stått vid vår sida. Älska, älska,
älska, älskar älska, se der, hvad vi drömt om, tänkt, känt och
inandats. Än I, hulda älskarinnor? Hafven I ock inneslutit
oss i edra drömmar? Ack, låt oss veta det. Vi brinna af
längtan, af hopp, af tro, af otålighet, af fröjd, af kärlek.
Snart, snart, annars brinna vi upp. Lusthuset står redan
till hälften i låga. O, se! der återkommer brefbärerskan.
Vi måste sluta. Evigt, evigt, evigt edra tillbedjare -- <sp>Axel</sp>,
<sp>Carl</sp>, <sp>Bernhard</sp>. Klockan 5 på morgonen. 
P. S. Älskar du mig, <sp>Dione</sp>? mer än en hel evighet 
din <sp>Axel</sp>.»

»P. S. Blir du mig trogen, <sp>Elise</sp>? glöm ej din trogne
<sp>Bernhard</sp>.»

»P. S. Än <sp>Carl</sp> då, <sp>Felicie</sp>? Jag kysser din hand
och svär vid dina ögons blixtrande eld, dina kinders 
purpur, att jag högre älskar dig, än de två der ofvan. Din
beständige slaf -- Carl.»

»P. S. Det är inte sant; tro honom ej, <sp>Dione</sp> och
<sp>Elise</sp>! -- <sp>Axel</sp>. <sp>Bernhard</sp>.»

»P. S. Låt oss få litet gult silke. Hur lider det med
tillställningarna? Är hennes nåd bortbjuden, och när reser
hon? Hur kläden I er! -- Glömmen ej edra riddare med
ett skyndsamt svar!»

Den lilla Lovis myste på munnen, när hon undfick
brefvet. Axel lade två finger på de små läpparne och
hviskade »tyst!» -- »Jag förstår,» nickade flickan och gömde
det troget vid sitt lugnt klappande hjerta.

Klockan tre qvart till sex kom följande svar: »Ädle
riddare! varen ej otålige i edert fängelse! Edra sköldmör
skola i sinom tid förlossa er. Måtten I ej farit allt för
mycket illa! Det var vackra drömmar, I haft; också vi hafva
drömt litet smått om brinnande hjertan och altaren. Ursäkta
kråkfötterna! Vi hafva brådt om. Moster reser klockan
elfva. Edra tillgifna Dione, Elise, Felicie.»
	
»Stanna flicka! du måste på fläcken gå bort med ett
svar,» sade de tre officerarne med halft sorgbundna 
stämmor. »Vänta der utanför!» -- »Min Gud, jag törs icke,»
svarade hon, »jag har så brådt om.» -- »Du skall ju ändå
gå till baka. Se så, vänta blott en sekund!» -- Åter 
uppsattes följande skrifvelse:

»Grymma, omenskliga, marmorhårda hjertan! Intet ord
om kärlek! Viljen I då helt och hållet förkrossa oss, och
det i ett enda slag? Hvad är vårt brott, att I så behandlen
och plågen oss? Intet ord om kärlek! ingen bokstaf; ingen
enda prick! Himmel, vi dö innan qvarten, om vi ej blifva
tröstade. Ja, ta mig tusan är det icke sant. Vi dö, vi dö,
dock äfven i döden edra trogna älskare.
<tab><tab><tab><tab><tab><sp>Carl, Axel, Bernhard.</sp>»


En qvart derpå kom följande tröste- och hjertestyrkande svar:

<tab>»Tvifla förr, att dagen lyser,
<tab>Att ej soln sin bana vet,
<tab>Elden flammar, drifvan fryser,
<tab>Än på vår beständighet!»
<tab><tab><tab><i>"Edra trogna älskarinnor.</i> <b>D. E. F.</b>"


Nu blef det ett tumult i lusthuset. Det är skada, att
jag ej har min Homerus, Virgilius eller Ariosto här, för att
på ett rätt målande, episkt sätt kunna behandla mitt ämne.
Hela huset runkade; bord och stolar störtade om kull.
Flickan flydde med flygande lockar. Flöjeln vände sig 
gnisslande på taket. Skatorna flögo med förskräckelse från
körsbärsträden. Ett förfärligt surrande af flugor uppstod
på glasrutorna. Dammet hvirflade i högan sky. 
Riddaredrägterna kastades om hvar andra. Lycka att kaffekopparne
voro afhemtade! Men, o himmel hvarom är då frågan? --
Värdaste läsare! om ej mer och intet mindre, än hvilken,
som först skulle kyssa det tjusande brefvet.

Skola vi efterse, hvad den lilla vackra frun emellertid
tager sig för? I detta ögonblick står hon i sin 
sängkammare framför sin byrå och utdrager en låda; derur 
upptager hon en krage, så åter en annan, sätter den på sig,
ställer sig för spegeln, passar och jemkar; går så fram till
garderoben och utbär med högt lyftad arm en hvit 
kambritsklädning, vänder den omkring, skakar litet smått på 
hufvudet och återhänger henne på sin krok, uttager derpå en
af sits, lägger henne på stolen, tar åter upp henne, håller
henne långt ifrån sig och går baklänges. Det lilla hufvudet
skakar å nyo, och klädningen återfår sin gamla plats. Nu
öppnas en ny byrålåda. Med två finger och den andra
handen inunder ungefär vid fötterna eller rättare vid 
garneringen upplyfter hon en mörkbrun sidenklädning, lägger
henne på stolen går ett stycke derifrån, sätter armarne i
sidan, hissar litet på gardinen, går åter närmare, lägger här
och der ett och annat veck på det skiftande tyget, nickar
med hufvudet och tyckes hafva fattat sitt beslut. Derpå
mönstras den italienska hatten med törnrosorna på, banden
betraktas noga; de skimra mellan de hvita händerna, som
Ett fladdrande norrsken öfver en drifva. -- Jag fruktar 
nästan, att hon eger någon aning om tillställningen. Hvarföre
annars denna eftertänksamma, noggranna mönstring rörande
sin klädsel? Kanske har den dumma ryttmästaren framstött
något härom eller har hon läst det i systerdöttrarnas litet
förlägna ansigten och den mer än vanliga beställsamheten
för dagen, hvilken tycktes råda öfver allt?

Nu inkommer den ena fröken. Föreskrifter angående
middagen meddelas, åtskilliga nycklar aflemnas, ett och
annat råd tillägges, m. m. Derpå sätter sig de lilla frun.
Framför henne står Elise med kammen i munnen. papiljotterna 
uttagas och kastas i lådan vid kakelugnen, lockarne
utredas och läggas med mycken sirlighet och smak kring
pannan; derefter går hon åter till kakelugnen, tager 
handduken och doppar honom så djupt som en fingerborg i
vattnet, kommer till baka och tvättar vid hårfästet bort en
liten sotfläck. Nu är allt färdigt. -- »Se så, moster, se sig i
spegeln, är det ej galant?» -- En kyss, och hon aflägsnar sig.

Officerarne hafva spridt sig; men på det sätt enligt
öfverenskommelse, att en i sänder skulle hålla vakt i 
lusthuset. Carl hade gått ned till fyrverkeriet, Bernhard 
sysselsatte sig i löfsalen med utstyrseln af ekläreringen, och
Axel hemma i lusthuset med uttänkandet af ceremonielet.
Den lilla flickan steg in och lemnade en biljett.

»Bästa Axel! för all del hjelp oss. Den elaka gubben
(här menades ryttmästaren) vill nu, att ingenting skall bli
af, ingen klädsel, ingen dans, ingenting. Hans magra kampar 
vill han icke heller släppa till. Allt är på tok och
galet. Han har nyss varit i köket och brummat öfver en
gås. Han ville också titta i grytorna; men basta! Nu har
han gått ut till korngärdet. För all del skynda dit och
släpp honom ej förr, än han gifver efter. Du skall se, att
vi bli grant utstyrda; moster reser inom en timme. Uträtta
nu snällt hvad jag sagt dig, så skall du få, när vi råkas,
en k-- af din trogna <sp>Dione</sp>.»

Som en blixt flög. Axel sin väg. Kärleken är starkare 
än döden, skulle han då icke förmå besegra en afskedad 
ryttmästare! Gubben stretade emot. Det hjelpte ej.
Pock och lock, hot och uppmuntran, ja till och med löfte
om drickspenningar, allt lofvades, förevisades; man 
försäkrade, att fänrikarne gerna skulle efter torsdagen 
i åtta dar häfva hö, i tre veckor dika, köra gödsel, bulta kokor,
stöta bäfvergäll, karfva tobak, göra skopinnar, skjuta 
rapphöns, fiska, utrota mullvadar, skära hackelse samt föra hem
ved och torra enrötter. -- Nu hördes den vackra fruns vagn
framrulla på gården. Välkommen till baka, sköna engel,
välkommen, -- glad, liflig och säll! Det är ju din 
tjugotredje födelsedag; men en sådan man! Fy!

Innan jag går vidare, ser jag mig nödsakad att lemna
några upplysningar och skingra åtskilliga tvifvelsmål. 
Mången torde fråga: »hur är det tänkbart, att ett så anständigt
tretal som edra fröknar, andra gången efter att hafva sett
de der mustascherade herrarne, på fläcken afgifva en 
kärleksförklaring? Ni känner då allt för litet det qvinliga hjertat.»
-- Förlåt mig, i det fallet tror jag, att man gör både det
vackra könet och mig orätt. Jag skall utveckla min åsigt.

Det är en gammal bekant erfarenhetssats, att hvad en
menniska ej dristat företaga sig, det har hon ofta mod
till, när det sker i förening med andra. Hur mången har
ej visat sig en hjelte spetsen för sin här, men en stackare
inför sin egen fru; varit den allra nyktraste inom sitt hus,
men den största drinkare utom; ej vågat röra en knappnål,
när han befunnit sig allena, men, kommen i hederligt 
sällskap, brutit sig in i kyrkor, banker, slott och kungaborgar.
Hade Adam varit ensam i Eden, hvem vet, om han ej
ännu stått bi och besegrat frestelsen; men de voro två, och
dertill kom den tredje, och derpå var det bestäldt. Detta
är ett bland skälen. Jag vill tillägga, att det är med 
qvinnohjertat som med vissa blommor, hvilka först efter 
solnedgången utveckla sina förut tillslutna knoppar. Solen 
verkar mera på mannen, stjernorna och månen mera på qvinnan.
Läggom härtill illusionen. Det vackra månskenet, promenaden 
genom trädgården, der doftet af kaprifolier och andra
rosor trädde dem till möte, tystnaden och ändteligen de
unga älskarne icke i sina vanliga kläder, men i riddaredrägter. 
Det var ej med simpla fänrikar, nej, det var med
riddare, de hade att beställa. Nu framträdde en mängd
gamla roman-idéer, ända från <sp>Lejonriddarne</<sp>> till <sp>Mazarino</sp>, och visade i sina speglar föremålen förtrollade.
Jag frågar på samvete, behöfdes väl mer än allt detta för
att aflocka en bekännelse, hvilken redan uppspirat i deras
inre? -- Jag svarar med tryggt sinne: Nej!
Är det ytterligare några frågor, hvilka läsaren har att göra?
Svar: en och annan. -- »Hvem for sin väg med den der
sekreteraren, som skulle blifva slottsfogde?» -- Följande
dagen blef han upplyst om rätta förhållandet och skämmes
nu att vidare framställa sig på banan; i stället sysselsätter
han sig med att dansa masurka och skrifva rent.

»Huru hänger det till samman med den instundande
högtidligheten? Hvilka äro bjudna? Strider det ej mot eder
ryttmästares giriga lynne att slå på så stort?» -- 
Brukspatronens och majorens familjer äro bjudna. Skälet till
ryttmästarens frikostighet är det, att inspektoren öfvertalat
honom dertill, 1:o för att förmå brukspatronen att gifva
fyra skillingar mer på kappen af linfröet, än hvartill han
utfäst sig; 2:o att få låna majorens nya sädesharpa och
trampqvarn; 3:o med fänrikarne få till hösten skicka några
prof på råg och hvete, samt genom dem från hufvudstaden
och landtbruks-akademien förskaffa sig godt timotejfrö till
utsäde; 4:o i stället undvika att göra julkalas; det sista
var dock ryttmästarens egen åsigt, ehuru först uttalad af
inspektoren. Denne åter hade sina hemliga orsaker, och
den förnämsta ljöd sålunda: under bortovaron att hemta
hennes nåd eller under fröjdetumultet på aftonen låter jag
stjäla undan ett lass råg, hvilket skall fylla mina fickor.

Nu till haka till berättelsen. Den lilla, vackra frun
sitter redan i åkdonet, och snart försvinner hon undan
våra blickar.

Ut med er flickor, ut att förlossa edra älskare! 
Hvarthän? Till lusthuset? Ty värr! de finnas icke der. -- 
Odygdiga Elise! hvad har du med ruckverket på Axels klocka
att skaffa? Tänk, om han komme! Dione! hvarföre så tankfull? 
Du har ju fått en älskare! Felicie! låt bli riddaredrägterna! 
Kors, att hon så der kan stå och skrynkla ned! Nå, min sann 
sätter hon icke hjelmen på hufvudet. Tyst! jag hör någon komma. 
Ut med er, ut! Läggen allt till baka på sina tillbörliga ställen. 
Fy! att Elise kan gå och försöka, huru tobak smakar! Det kommer 
någon! Skynda er bort! Ut, ut! 
Klockan är tolf det är tid, att jag begynner med 
beskrifningen af det stolta riddaretåget. Brukspatronens och
majorens familjer äro anlända. De åka i tvenne kalescher,
utsirade med löf och blommor. Äfven hästarne bära gröna
prydnader. Kronofogden och länsmannen äro till häst i
full uniform. Nu ledas de gamla krakarne ur stallet. Der
står en af kamparne på fyra stöttor. Som man stält honom,
så står han, rör hvarken nacke, svans eller fot. Det är
ryttmästarens lifhäst, emedan han erhållit honom för bästa
köpet; han drog i tvenne veckor vattenkärran, men 
försträckte sig, till hvars botande i medikamenter och i öfrigt
kostnaden gick till 1 R:dr 14 sk. 5 r:st. Der utledes den
andra; han är blind af ålderdom; han blir fänrik <sp>Axels</sp>
Rosinante. En tredje har inga hofvar; herr fänrik <sp>Carl<sp>
behagade hålla honom till godo. Den fjerde, som är svart,
saknar nästan alla tänderna, är här och der fläckig, hvilket
efter sägen åstadkommits genom konst, i det ryttmästaren
låtit bortraka håret, der han önskat hvita fläckar, smort det
bara stället med osaltadt smör och dermed fortfarit några
månader. Den femte är en ganska stadig häst. Det är helt
och hållet ryttmästarens förtjenst, emedan, när han 
tillhandlade sig kreaturet, han tog det nedom knäet på den
ena framfoten, innan han förut rörde vid någon dess 
kroppsdel, och detta gripande med handen medförer den magiska
verkan, att en häst aldrig skenar eller flöjer. Han är också
bestämd för <sp>Dione</sp>. <sp>Elise</sp> och <sp>Felicie</sp> fingo också hvar sin, icke mindre sediga och allvarsamma.
	
Himmel! hjelp detta tåg väl i gång, och att de gängliga 
benen på kreaturen måtte hålla åtminstone till hemkomsten!

Nu sätter ryttmästaren sig upp. Hvem är det, som
hjelper honom på? Ett, två, tre, kratsch! der tumla både
ryttare och häst om kull. Benen i höjden som skacklor.
Hästen förmår ej komma upp; likaså med hans herre. 
Skyndar ingen till biträde? Ändteligen stå båda djuren på 
fötterna; men ryttmästarens näsa är totaliter förderfvad; den
har af skrapningen mot sanden förlorat skinnet. Så 
skyndsamt som möjligt befaller han inspektoren nedhemta <i>Kloka
gubben</i>. Men der finnes intet botemedel uppgifvet mot
skrapnos. Slutligen föreslår någon såsom ett osvikligt medel
att påstryka ägghvita ooh belägga näsan med bok- eller så
kslladt bladguld. Lyckligtvis egde man båda delarne till
hands. Kökspigan slog sönder ett ägg, och fänrik Carl
sprang efter guldet hvilket blifvit öfver vid utstyrseln af
den ståtliga pappershjelmen. Nu skedde påstrykningen och
derefter påläggninen. Solen sken just då upp, och det
mest granna skimmer, likt skenet från en reflexionsspegel,
bredde sig från ryttmästarens näsa öfver sopbacken och de
murknade spånorna. Man vågade ej skratta högt; dess mer
fnyste man i mjugg, i synnerhet tyckte de tre damerna,
att det var högst roligt.

Nu tager färden sin begynnelse. I spetsen rida två
trumpetare, tätt efter dem kronofogden och länsmannen,
derpå de tre riddarne, efter dem de trenne sköldmörna,
med drägter af samma färg, som deras älskares riddareband,
derpå guldnäsan, och sist komma de tvenne kalescherna.
Torprarne under godset uppblicka från äng och åker med
förvåning på sin husbondes glimmande näsa och aftaga
vördsamt hatten; ja, en gris, hvilken fick sin patron i syne,
blef alldeles förskrämd, fnös och sprang, såg upp med
trynet och tog åter några förtviflade språng, liksom hade
han blifvit fånig.

Den lilla, vackra frun satt emellertid på trappan af
féslottet, alldeles som »en herdinna, högtidsklädd» och
hade framför sig ett litet snöhvit lam. Det roade henne
att emellanåt taga den vackra bytingen upp i famnen och
kyssa honom. Modern stod bredvid och såg på med stora,
dumma ögon. Också hon hade i sina unga dagar varit
qvick och ett lofvande geni, ehuru förhoppningarna som
vanligt med året kommit att slå felt. -- Nu först förmärker
jag någonting, hvarom jag ej förut underrättat läsaren, att
vår täcka fru har ett par de allra nättaste fötter, man kan
föreställa sig. Jag ser det af spåren i sanden vid trappan.
-- Fruntimren ega nemligen en oefterhärmlig lätthet att
kunna sätta sig på sina knän och en lång stund förblifva i
denna ställning. De se då rätt förtjusande ut. Härtill
kommer, att de verkställa denna rörelse på ett högst 
behagligt sätt. Hvilande med sina tvenne händer på de runda
skålarne, blifva de i hast så små; man ser blott hufvudet,
de lekande lockarne och det smärta lifvet, men djupt
trycka sig de små fötterna ned i sanden, och det är spåren
efter dem, jag nu står och betraktar. I sanning, rätt nätta
kinesiska fötter!

Nu nalkas det ståtliga tåget. Ryttmästarens näsa 
återspeglar sig redan i dammen vid ladugården, trumpeterna
skalla, fröknarna rodna (slår samvetet dem?), de tre 
fänrikarne småle, kronofogden öfverläser en gratulation, 
länsmannen listan på de senaste anktionsmedlen (N. B. ur 
hufvudet), kökspigan släpper af häpnad en tallrik i golfvet,
ett skimrande rosensken utbreder sig öfver den vackra fruns
anlete; man stannar, man stiger af; man helsar, man, flyger
i famn, gratulerar, kysses, klappas, alla prata på en gång,
det bugas, det niges, det nyses; trumpeterna skalla 
oupphörligen, skatorna skratta, de gamla kamparne stå stilla
såsom träbelåten, der man stält dem. Värdaste läsare, på
den första qvarten är det mig omöjligt att göra reda för
något; allt är i ett uppror af glädje och förtjusning. I
triumftåg föres den vackra frun till baka, och de tre 
gracerna hafva återfått sin skyddsgudinna.

I hufvudstaden betraktas må hända en dylik fest med
liknöjda ögon. Hvad har landet att, erbjuda? Inga grant
målade kulisser, intet harmoniskt sällskap, som sjunger från
en läktare eller från ett bord, ingen första basfiol, klarinett,
trumpet, valdthorn, ingen prolog, ingen komedi, författad
för tillfället, inga anrättningar från sockerbagare och 
schweizare; ack! på allt sådant är det högst fattigt och utblottadt.
Ty hvad intresse kan det väcka, att man på landet har att
framvisa den gamla sextusenåriga solen, hon må äfven lysa
aldrig så härligt; det blåa fästet, hvarom poeterna i tid och
otid sjunga, och hvilket är blått och intet vidare; den gröna
marken, utan några rutiga variationer; de evinnerligt gröna
träden, som endast kunna Buss; den glittrande sjön, som
blott kan brusa, och så vidare? Alltså öfverhoppa vi denna
sida af naturdekorationerna. Nog af, tåget gick lyckligt,
och klockan bortåt tu stod den vackra frun på farstubron
af sitt eget hus och bad sina, gäster vara välkomna.

»Men min lilla, söta man,» sade hon, när han 
inkommit i salen, »hör det till högtidligheten för tillfället, att
du har förgyld näsa?» -- Händelsen förtäljdes nu om det
olyckliga fallet, och att det varit på brukspatronens inrådan,
som näsan blifvit guldbelagd. Den lilla frun rynkade 
ögonbrynen något stött, emedan detta upptåg visserligen var en
oartighet äfven mot henne. Hon tog emellertid en näsduk,
doppade honom i vatten för att försöka aftvätta guldet;
men det lät sig ej göra. Slutligen fattade hon en 
bordsknif och började skrapa. Men beläggningen hade genom
ägghvitan så ingrott i de smärre och större riporna af
näsan, att en stor del qvarblef. Ryttmästaren fick alltså, i
stället för en guldbelagd, en guldprickig näsa.

Det är märkvärdigt, hvad fruntimren äro skarpsinniga,
så snart fråga är om kärlek. Deri står mannen ganska
långt efter. Knappt hade vår vackra fru funnit sig tio
minuter hemmastadd, förr än det slog henne för hufvudet,
att något måtte hafva passerat under hennes bortovaro och
henne oåtspord. --»Flickorna (fröknarna borde jag hafva
sagt) voro ej så fria och otvungna som förut Det var
någonting, som brydde dem. Ögonen hade ej heller den
vanliga spelande rörligheten. De ville fästa sig vid något
visst föremål. Hur kan detta hänga till samman? Är det
någon hemlig tillställning rörande min fest, som de 
förehafva och hvilket försätter dem i denna sinnesstämning?
Hvarföre slå de sådana cirklar, liksom trollringar, på golfvet,
allt efter som de unga militärerna vända sig? Det här ligger
någonting inunder. Jag måste utforska orsaken.» -- <sp>Elise</sp>
togs nu liksom händelsevis i förhör: när de unga fänrikarne
anländt, när bjudningen skett, om det väntades flere 
fremmande m. m.? Hon afgaf svar häri till det mesta 
undvikande: »att hon ej hade sig det samma så noga bekant,»
och tröstade emellertid sitt samvete dermed, att hon måste
och borde förtiga en del för att ej i förtid yppa de små
tillställningar, hvilka voro tillärnade för aftonen. Den 
nedslagna blicken, den hastiga rodnaden röjde dock en oro
och någonting, som tilldragit sig, och hvilket man ville
fördölja. Tiden tillät ej en ytterligare forskning; men den
vackra frun anade för sig sjelf: »få se, om ej mina 
beskedliga systerdöttrar råkat förälska sig litet!» En paus och en
suck -- och hon återvände till sällskapet.
	
Jag har mången gång uppkastat för mig sjelf en högst
vigtig fråga, utan att ännu hafva förmått lösa den samma.
Om jag vore ledamot i Svenska akademien, skulle jag 
föreslå henne till prisämne den frågan nemligen: <i>hvad är
qvinnan?</i> Jag skall nedanför uppgifva skälet, hvarföre jag
kommit på denna materia. Det gifves intet problem i 
naturen, hvilket är så svårt att reda som detta, ej en gång
solparallaxen. Hvad är qvinnan, frågade Adam sig sjelf,
och ehuru han bet af äpplet och med det samma erhöll
begrepp om skilnaden emellan söt- och surkart, blef
han ej i det hela en hårsmån klokare på sjelfva 
hufvudfrågan; kanske kan någon af mina läsare afgifva ett 
nöjaktigt svar. Jag hör ett allmänt nej skalla emot mig. Än
du sjelf, vackra, förtjusande kön! hviska mig i örat: hvad
är du? Gif mig blott en liten grundritning, ett kort utkast,
säg mig det i fyra ord, och jag vill från detta ögonblick
upphöja ditt slägte till det skarpsinnigaste på jorden. Du
står och begrundar, lägger fingret på dina läppar och skakar
ditt lilla hufvud. Du har alltså intet svar att afgifva.

Se här sjelfva händelsen. Medan fröken <sp>Elise</sp> stod
som hetast i polisförhöret, hade de tvenne systrarna ingått
i kammaren till venster innanför salen. Magneten drar.
De två militärerna stodo som på glödgadt jern i frestelse
att hvar minut skynda efter. <sp>Bernhard</sp> befann sig ute på
farstubron för att införvänta sin älskarinna från det 
merbemälda förhöret i mjölkkammaren. Ändteligen grepo sig
de två hjeltarne an och stego in. bet var dumt gjordt;
ty något helt annat än kärlek spökade i de tvenne 
frökarnas hufvud. Det var att samtala om <sp>Elise</sp>, och hvad
hon kunde hafva att bekänna, och huru saken möjligen
kunde aflöpa. Nu blefvo de störda i sitt förehafvande.
De älskande fattade sia gudinnors händer. De senare drogo
dem till baka. -- »Älskar du mig ej,» hviskade <sp>Carl</sp> till
<sp>Felicie</sp> och lutade sig mot hennes axel. Hon drog sig till
baka. »Grymma! du svarar mig icke. Älskar du mig ej?»
-- »Nej!» sade hon, gjorde en sväng på klacken och 
skyndade ut; <sp>Carl</sp> flög efter och fattade om hennes lif för att
hålla henne till baka. Hon vände sig om och, jag uttalar
detta med en viss bäfvan, liksom det hade händt mig sjelf
hon upplyfte sin snöhvita hand och gaf sin älskare en
verkligen dugtig smäll på örat. Flat och bestört släppte
han sitt byte, hvilket jemte systern skyndade ut i salen.

Jag bekänner, att jag bort tiga med denna händelse;
men, då jag föresatt mig att i denna berättelse vara så 
historisk som möjligt, har jag ej kunnat underlåta att 
nämna derom. Uppträdet var besynnerligt. Hvad ondt hade
då hennes älskare begått? Var icke hennes hjerta så 
klappande, så fullt af kärlek för en half timme sedan, hade
hon icke svurit vid sig sjelf att evigt älska honom, den
ende, den utvalde, och nu -- -- jag förstår icke detta
underliga afbrott -- Hvad är qvinnan? De gamle påstodo,
att qvinnans förnämsta beståndsdel utgjordes af <i>vatten</i> 
likasom mannens af <i>eld</i>. Jag vet också ingenting, hvilket så
som dessa två kan jemföras med hvar andra. Vattnet
upptager alla färger, utan att sjelf ega någon. Allt annat
kan man gripa och fatta uti, ja, den halaste orm; men
qvinnan och vattnet -- omöjligt. Intet återspeglar så troget
hvarje föremål, utan att ega det i verkligheten. Det finnes
ingenting, som på en gång är så stilla och tillika så lätt
upprördt, så lockande och så farligt, och ändå -- hvad
är vattnet? hvad är qvinnan? Det rör sig, det rinner, det
svallar, det bläker, det skimrar, det bildar sig i tusen
vexlande skepnader. Qvinnan eger visserligen karakter,
men den består mer för ögonblicket, och så länge det 
senare gifves, finnes också det förra. Om evigheten vet jag
ej hvad jag bör tro, i fall man skall föreställa sig den 
såsom någonting, hvilket hvarken går fram eller till baka.

Men dessa reflexioner låta nästan halft satiriska. Sköna,
qvinliga slägte! sådan är ej min mening, att fördöma eller
klandra. Din natur har en gång blifvit sådan, den är dig
gifven af en högre hand, och derföre är allt bra, som det
är. Likasom vår planet skulle vara högst illa belåten med
idel jord, mergel, blålera, röd och gul sand, utan vattnets
element, så vore vi männer äfven i ett högst beklagligt
tillstånd, utan qvinnans behag, rörlighet, känsla och skönhet.
Mannen älskar det stora, kraftfulla, vidt omfattande, dristiga;
qvinnan det nätta, harmoniska, milda, stilla och intagande.
Hvad hon säger vara angenämt, vackert, förtjusande, är det
icke alltid för mannen; ofta tvärt om. Lik vattnet är hon
lätt ledd i bäckar, kanaler och till tusen små hänryckande
afvägar; men hon fortlöper, vattnar, gläder, försvinner och
träder åter skimrande i dagen. Den ena minuten jublar
hon lätt och eterisk i höjden; ett ögonblick derefter, och
hon ligger försmält i gråt, i tusen skiftrika tårar på 
blomsterkalkarne.

Hvad är nu qvinnan? Har läsaren härpå blifvit klokare
än jag, så är det väl. Hvarom vi emellertid komma öfver
ens, är, att hon förtjenar hela vårt hjertas dyrkan, 
tillgifvenhet och kärlek.

Knappt hade <sp>Felicie</sp> återkommit till besinning, förr än
en beklämd ängslan lade sig på hennes hjerta. Hon 
utgick i trädgården och stod der och gret för sig sjelf
så bittert. <sp>Dione</sp>, som blef henne varse, knackade på
rutan. <sp>Felicie</sp> bortorkade tårarne och låddes vara 
sysselsatt med att afbryta några törnrosqvistar, med hvilka hon
äfven inkom. Ögonen syntes dock, ehuru hon sökte dölja
det, hafva gråtit; ty de liknade blommor, hvari ännu 
upptäcktes spår efter den glittrande daggen.

Aftonstjerna! om ej förr, så måste du nu ställa till
rätta denna lilla disharmoni. Jag ålägger dig detta, så
mycket mer, som jag skrifvit ett poem om dig. Träd upp
i afton skön och mild och glänsande och klar, och ingjut
med dina strålar frid och kärlek och försoning i alla bröst.

<sp>Elise</sp> återkom och afgaf sin hemliga berättelse. De
tre militärerna, ännu något försagda, gingo och småhvisslade 
för sig sjelfva, ryttmästaren spekulerade på någon fint
att få steken oskuren och besparad, brukspatronen och
majoren samtalade om rågskörden, och brukspatronens syster
hade fått länsmannen i klämman i anledning af en stundande
komet, som i tidningarna blifvit omtalad. Hon påstod, att
om ändtligen vår jord helt plötsligen skulle antändas till ett
allmänt fyrverkeri, kometen allra först skulle tutta på Afrika
och Asien, såsom de hetaste verldsdelarne, och att man
nog kunde flytta undan upp åt Lappmarken, allt efter som
elden närmade sig. Länsmannen ansåg anmärkningen ej
sa origtig, men trodde, att, då man egde så ansenligt förråd
af vatten, man kunde i det längsta mota katastrofen, i fall
några härad uppbådades till vattensprutning på svansen.
Vår lilla, vackra fru gjorde sin rund mellan kök och 
skafferi, till dess slutligen bud ankom, att middagen var färdig
och att sällskapet täcktes intaga den samma i löfsalen.

Nu har jag dem åter till samman på ett ställe. Då
författaren sjelf ej får någon middag, vill han deremot taga
sig motion nedåt sjöstranden. Det lilla fyrverkeriet är i
ordning, båtarne löfbeklädda, kransar bundna, lyktor och
bloss i ordning; inspektoren har redan fått det 
undansnillade råglasset sin kos och vattnas i munnen på förhand
efter det förträffliga finkel, derur skall rinna; de gamla
kamparne vanka, som förbråkade rör, i hagen, att göra sig
skadeslösa efter mödorna, och den lilla Lovis trippar i 
trädgårdsgångarne upp och ned med tallrikar och annat dylikt.
Solen har i betydlig mån sjunkit' på himmelen, ännu några
timmar, och den stilla, ljufva, härliga aftonen nalkas, och
med honom upplösningen och slutet.

»<sp>Felicie</sp>,» sade <sp>Carl</sp>, »är du ännu ond på mig?» --
Hon nedslog ögonen. En paus. -- »Nej!» hviskade hon,
så lent, så sakta, så tyst som en flägt från en lätt susande
poppel, och villigt lade hon sin hand i hans. -- »Du älskar 
mig då ännu,» tillade han. I stället för att svara såg hon upp
på honom med sina eldiga, blixtrande ögon. Hvilken outsäglighet 
i denna blick! Så kan endast kärleken blicka. Det
gifves blott en blick, hvilken är skönare, innerligare: 
oskuldens, trons och bönens upp till höjden.

Ej långt derifrån satt <sp>Axel</sp> bredvid <sp>Dione</sp>. Intet ord vexlades; men desto sällare klappade deras hjertan. 
Himmelska minuter, då kärleken är den sol, hvarifrån vi hemta
allt vårt ljus, alt vår värme! Hvem har icke åtminstone en
gång i lifvet förnummit eder sötma! Den, som ej kan älska,
hvars hjerta sammanfrusit till is, måtte i sanning vara den
mest beklagansvärda af alla varelser. För honom skapar sig
verlden till en öken, der intet vänligt återsvar, ingen 
huldrik motblick, ingen tröst, ingen vederqvickelse finnes.

<sp>Bernhard</sp> och <sp>Elise</sp> hade, jemte den lilla frun, tagit plats på en gräsbänk. Med ett fint halmstrå drog den
skälmska älskaren små, lätta linier öfver den huldas mun
för att utforska, som han sade, hvilken af de tre, som hon
tänkte uppå, vore henne kärast. Hon myste på munnen
för dem alla, likväl allra mest för den siste. Men, när
fråga kom, hvem hon tänkt sig under den tredje, ville hon
ej bekänna det. Ändtligen, då hennes moster med ett lätt
slag af en törnrosknopp på hennes kind yttrade: »skäms
du då derför?» svarade hon smått rodnande, halft förlägen
och halft skrattande: »herr fänriken sjelf.» -- Hon stod
derpå upp med en allvarsam min och bortgick till de andra
systrarna.

Ryttmästaren syntes ej till. En kalfstek hade å nyo så
grundligt expedierat hans lekamen, att den nu befann sig
i en gammal, rankig tältsäng, med en maläten nattmössa
på hufvudet och en lika genomskinlig filt öfver sig. 
Bröstpositivet hade efter vanligheten sin jemna gång, hvartill
en halft svärjande karlmelodi fogade sig, hvars hufvudtema 
var: »den fördömda kalfven! Aj! aj! hvad jag var dum,
som åt deraf!»

Men aftonen är för handen. Man föreslår en promenad
i det gröna. Brukspatronen bjuder sin arm åt den lilla,
makalösa frun, det öfriga sällskapet följer efter, med undantag
af det unga, vackra sextalet, hvilket hemligen smyger sig
undan för att anordna den enkla högtidligheten. Sjön 
jemnar sig allt mer och mer till en utbredd plankarta, hvilken
i sitt lifliga färgspel upptager de höga stränderna med sina
stupande toppar, mossbeklädda hällar och glänsande 
blomsterparterrer. Genom de smått delade molnen tränger sig,
lik ett fackelsken mellan en dörrspringa, en stråle och
sprider en aflång strimma öfver den mörknande vattenytan.
Allt det guld och purpur, hvilket solen utsått på sin bana,
förbleknar efter hand. Man hvilar en stund i löfgrottan
vid sjöstranden. Ändtligen bryter man upp och återvänder.
Tiden har flugit med ilande vingar. Midnatten nalkas. Vid
inträdet i trädgården är hela den stora gången illuminerad
med lampor och hängande lyktor, lusthuset förvandladt till
ett skimrande tempel. Mellan blommor och löf ser man
tvenne bevingade genier, hvilka uppbära en girland, hvarpå
man läser en vers till pris för högtidens drottning. 
Osynligen höjer sig nu klangen af en luta beledsagad af en
sång.

Under den samma, hvilken för tillfället var författad
af <sp>Dione</sp>, som någon gång sysselsatte sig med litet 
rimsnideri, står den vackra frun halft lutande med sitt hufvud,
och tårar, den ena efter den andra, tillra, likt uppglänsande
stjernor, ur hennes ögon ned på kinderna. Hela hennes
förflutna lefnad, den glada, sorgfria barndomstiden, den
känsliga, lättrörda och rosenbeprydda ungdomsåldern, sväfva
henne förbi med alla sina förbleknade, men sälla hågkomster. 
Mellan dessa ser hon en gestalt i sorgdok, hvilken
visar henne i sin spegel, ack! en evigt försvunnen, en evigt
saknad och begråten bild af hennes rena, första, himmelska
kärlek. Och nu flyta tårarne ännu stridare vid den tanken:
»det är förbi; för mig blommar ej mer på jorden någon
myrten, blott hymens sårande törnen. Den jag älskade
med hela min själ, med hela detta hjerta, så fullt, så 
innerligt, så outsägligt, han finnes icke mer bland de lefvande.
Den blomstrande ynglingen ligger kall och vissnad och 
förbleknad i jordens sköte, hvarifrån intet ljud, ingen stick
mera återklinga, ingen blick uppsändes. Här på detta rum,
der vid denna blomsterparterr sågo vi hvar annan första och
sista gången. En kall ishand lade sig emellan och 
sönderslet bandet. Den ålskades hjerta brast, och jag stod ett 
värnlöst, öfvergifvet och oskyldigt lam, till byte för den första
arm, som utsträcktes att fatta mig. Ja, det är förbi! Min
väg går igenom en nejd af klippor och tistel. Först i griften,
vid det lugna, stilla målet, skall hvilan och friden träda
mig till mötes.»

Sången tystnade. Då upplyfte hon småningom sitt
hufvud, liksom återkommande till sig sjelf. I samma 
ögonblick framstörtar mot hennes famn det älskvärda sextalet.
»Välsigna oss,» är det gemensamma utropet från dem alla,
och det arma, öfvergifna hjertat känner sig än en gång
saligt deri att kunna göra andra lyckliga. Gåtan är 
upplöst. De äro icke mera fremmande för hennes hjerta, dessa
af kärleken så ljuft, så huldt, så trofast förenade själar;
hon läser det i deras ögon, hör det framstammas af deras
läppar och bäfva i deras suckar. Nu uppstiger på den
lugna vattenspegeln, jublande och lyckönskande, i 
fröjdefullt skimmer, solar och stjernor, jagande hvar andra, och
upplysa med sitt sken de blossande kinderna och de af
milda tårar fylda ögonen. Lyckliga minut, som fördelar
hvarje plåga, läker hvarje sår, rosenbekransar hvarje minne
och besår det kommande med glittrande stjernor, mellan
hvilka bevingade englar flyga med harpor i handen, då
hjertat får öppna hela svallet af sina känslor, rent, fritt och
otvunget; då allt sammansmälter i en gemensam kärlek;
dröj länge, ännu länge, innan du höjer din vinge till afsked!
Förbundet är knutet. Hur ljusnar icke östern! Tänder ej
dagen redan sin fackla; dunklet viker undan, skuggorna
sjunka ned i djupet, fridshelsande spela de första strålarne
på morgonrodnans kind! Det är kärleken, som kallat dagen
att bevittna den gemensamma glädjen. Min rol är slutad.

»Det är med oss militärer som med sagan om <sp>Krukhoppan</sp>.»
»Är historien nu slut?»

»Ja!»

»Ingenting vidare?»

»Nej!»

»Hm!»


SLUT.
FÖRLOFNINGEN.

I slutet af förra seklet bodde en gammal hedersman till
prost på sin prestgård nedåt landet. Han hade öfver trettio år
egt denna lägenhet. Pastoratet var väl icke stort, men,
hvad man säger, naggande godt, och gubben hade deraf
sin rikliga bergning. Han var af den så kallade gamla
uppsättningen, lät kalla sig <sp>kära far</sp> och sade <sp>du</sp> åt alla
sina församlingsbor, med undantag af kronofogden, 
länsmannen och en landtjunkare, hvilka titulerades med min
<sp>gunstige herr bror och gynnare</sp>! De gamla, goda 
ordningarna höll han strängeligen vid magt så inom sin 
församling, som i sitt eget hus. Då till exempel gubben inträdde
i kyrkan, skulle alla stiga upp och helsa på kära prostfar,
och klockaren stå i sakristidörren som ett tändt ljus. Åkte
han ensam i sin schäs, utan att hafva någon bakpå, 
tillhörde det kyrkovaktaren att passa på och taga emot hästen,
samt klockaren att hjelpa prosten ur. Likaledes att, när
gubben syntes på backen en half fjerdingsväg från kyrkan,
skulle angången ringas. I sakristian justerade alltid 
klockaren och kyrkvärdarne sina ur efter prostens, och så hela
församlingen efter dem. Sken åter solen, så skedde en 
allmän justering efter timvisaren på kyrkogården. Gubben
var annars en stor och bredaxlad man med skarpa ögon
och mörk skäggbotten. Det silfvergrå håret föll 
vördnadsbjudande kring axlarna, och de ännu fylliga och 
rödblommiga kinderna tillkännagåfvo helsa och ett ordentligt 
lefnadssätt.
	
Tre ting voro honom synnerligen kära, hans <sp>schäs</sp>,
hans <sp>pipa</sp> och hans <sp>hund</sp>. Schäsen var ej af det 
nymodigaste slaget, visst ett sekel gammal och hade 
begagnats af flere prostens föregångare. Det var ett lågbent 
åkdon med en aflång korg, nätt och jemt så stor, att en 
häradsprost kunde rymmas deri. Den hängde på långa 
remmar och ett par rostiga fjädrar. Baktill var ett litet säte,
hvilket, när ingen satt derpå, beständigt skallrade och 
guppade upp och ner. Ett oupphörligt knarrande och 
vinglande åtföljde så väl korgen som hjulen; men, som gubben
kände hvar enda sten på sin kyrkoväg, körde han alltid
utan några puffar; det enda kunde vara, då han ur 
skinnpungen framtog den vanliga söndagsslanten åt den blinda
fattigstugu-gubben vid kyrkbyns grind. Då kunde det
hända, att hästen gjorde ett snedsprång, allt som tömmen
vred sig, och drog åkdonet öfver någon bullersten.
	
Det andra märkvärdiga tinget var gubbens pipa. Hon
kallades gemenligen <sp>snuggan</sp>. Denna var prostens lif- och
munpipa, oaktadt han egde nära ett dussin långt bättre,
dels af sjöskum, dels af trä och porslin. Hon var försedd
med ett kort läderskaft och en piprensare i sitt 
vederbörliga rum, samt ett vid ändan inskrufvadt flatt munstycke,
som jemt passade åt gubbens underläpp. Hufvudet var 
vanligt och af sjöskum, med silfverbeslag, försedt med ett lock,
hvarpå en markatta stod och utpustade röken genom näsa
och mun. Pipan var så pass stor, att hon höll eld ända
från prostgården till den omtalade backen, då gubben vid
klockornas ljud lade henne ifrån sig bak i sätet. Hörde
han ej klockorna, höll han stilla och drog några bloss, till
dess de uppstämde sin klang. Hon medförde alltid ett slags
snarkning eller ett visst snagglande, och dervid var gubben
så van, att, om någon gång på fremmande ställen en annan
pipa bjöds honom, det ej rätt smakade utan denna musik.
Han tog henne för den skull merendels med sig, hvarthän
han reste.

Den tredje dyrbara persedeln, och hvilken lika troget
som pipan åtföljde sin husbonde, var en gammal, tjock, 
okostlig hund, som kallades <sp>Lasse</sp>. Det enda gagn, han
gjorde, var att kunna hålla gården ren från fyrfota djur.
Han låg annars, antingen det var sommar eller vinter, inne
vid spiseln och sof; men, bemärkte han sin herre taga till
hatten eller käppen, reste han gäspande på sig, utsträckte
först bak- och så framfötterna och kom med svansen 
viftande, under det han slickade sig om munnen. Det var
omöjligt att hålla honom inne. Sin husbonde skulle han
åtfölja i fult och vackert väder, öfver ängar och gärden.
Blott en gång hade han fått smaka karbasen eller, som
gubben uttryckte sig, fått <i>smällfikon</i>. Det var vid en 
prostvisitation. Man hade nemligen under de många bestyren
och brassandet i köket glömt att gifva Lasse någon frukost.
Middagen drog långt ut på tiden; Lasse gick och murrade
för sig sjelf och fann slutligen för godt att utan krus och
förfrågningar hålla visitation i skänken. Han högg sig en
kalfstek, men fick böta derföre med en skarp bestraffning.

Dessa utgjorde prostfars tre trotjenare; ty antingen
såg man gubben i sin schäs, med sin pipa eller i sällskap
med sin hund. Vi vilja nu något vidröra hans öfriga 
omgifning. Prestgården egde ett oändligt vackert läge på en
i sjön utskjutande udde, omgifven af en täck löfskog. Den
lilla, rödmålade byggningen speglade sig morgon och afton
med sin något lutande kroppås och sina solbrända rutor i
det klara vattnet. På sidan låg en frukt- och köksträdgård.
De flesta träden voro af gubbens egen hand planterade,
och uppväxta till höga och manliga stammar. Det sköna
päronträdet bar företrädesvis namn af kära fars träd, och
förstlingen deraf skulle alltid frambäras till honom; resten
skickades till kronofogde- och länsmansfruarna. Inträdde
man i den lilla boningen, vittnade allt om forntidens seder
och bruk. Möblerna voro ytterst gammalmodiga. Skåp,
bord, stolar, sängar, allt var massivt och bastant, och en
del med inläggningar. Taket hade stora stockar tvärs öfver,
var hvitlimmadt, äfvensom väggarna, med undantag af 
förmaket, hvilket på senare tider blifvit måladt med oljefärg.
För prosten fans i salen en särskild länstol, ungefär en
sådan, som man ännu här och der ser i gamla tingsstugor,
och i hvilken man på det beqvämaste kunde röka sin pipa,
dricka sitt kaffe och taga sin middagslur.
Gick man upp i gubbens studerkammare, så hade man
i fönstret framför sig barometern och almanackan, som
hängde på sin nubb. Såg man sig vidare omkring, 
presenterade sig en pipställare, snickrad af prostens egen hand,
en tobaksask af jern, hvilken ingen mer än gubben sjeif
kunde lyfta på rak arm, tvene bokhyllor med förhängen,
en byrå af ek, hvilken i sina mångfaldiga utdragslådor 
förvarade alla vigtigare dokumenter och i en särskild lönnlåda
sjelfva kassan, jemte några dukater, silfvermynt och en ädel
sten, som gubben påstod vara den i Uppenbarelse-boken
omnämda stenen <sp>onyx</sp>. Vid ena väggen paraderade ett
svartmåladt skrifbord, hvarpå papper, hörande till prost- 
och pastors-expeditionen, hvilade i sina ordentligt aflagda
högar, och ofvan på dem saxen, det gröna marmorlocket
eller understundom klockan. Vid andra väggen dinglade,
hvar gång dörren öppnades, alla för året anlända bref, 
uppträdda på sin tråd, och öfver dem en gammal neddammad
fiol. Prestkragarne vore inlagda uti den stora bibeln med
messingsknäppena, och sidoväggarna beprydda med några
taflor, föreställande bibliska stycken, äfvensom med ett
porträtt af Luther. Detta sist nämda var egentligen icke
prostens, utan kyrkans tillhörighet. Men, då han tyckte,
att det förtjente bättre dager, än hvad den dunkla sakristian
förmådde erbjuda, lät han hemtaga och uppsätta det på
sin kammare.

I sin lefnad iakttog han följande ordning. Om 
sommaren steg han upp litet efter fyra och vintern klockan
något efter fem, tog sig först ett glas friskt källvatten, 
stoppade derpå pipan och läste sitt kapitel ur bibeln; sedan
detta var undanstökadt gick han ned att utdela 
befallningar för dagen. Någon gång hände, att gubben försof sig;
men då skrapade alltid Lasse så länge med tassarne på
sängbrädet, tills kära far vaknade. En stund på 
förmiddagen tillbragtes med utfärdande af expeditioner, hörande
till tjenstebefattningen, i synnerhet den dag, postväskan 
anlände; resten egnades till eftersyn af gårdens skötsel. 
Eftermiddagen rullade gubben antingen kring bygden i sin lilla
rankiga schäs eller satt han vid brädspelet hemma, i sällskap
med någon af de så kallade sockenherrarne. Lasse låg då
alltid under kära fars stol och småmurrade, framför allt om
gubben kom uti ifver och höll på att blifva Jan. Lördags
förmiddagen användes till mediterande öfver morgondagens
predikan, den prosten alltid utförde <sp>ex tempore</sp>.
	
Söndagsmorgnarne var stor kur. Då emottogos de så
kallade förningarna och gafs traktering. Alla anmälningar
af dop, vigslar, af- och utflyttningar, äfvensom utskrifvandet
af tacksägelser för de döda, skedde då. På det sist nämda
var ordentlig taxa satt, hvilket a11mogen uttryckte med den
<i>lilla</i> och <i>stora utläggningen</i>. Han undfick då äfven besök
i andra ärenden, som rörde helt profana saker, såsom 
afslutande af gårdsköp, bortackorderande af säd till 
stadsborna, med mera. Det var så vanligt att härom först 
rådfråga kära far, att knappt fördes en stut till marknaden,
innan han förut blifvit synad af prosten, hvilken dervid
yttrade, hvad den ungefärligen var värd. Uppstodo tvister
grannar emellan, gingo de först till prostgården, der saken
merendels i godo uppgjordes. Vid gårdsgrinden togo alltid
gubbarne af sig hatten och buro den i hand till 
farstuqvisten, der käppen och hufvudbonaden aflades och håret
ströks till rätta. Lasse kom då merendels först ut och 
nosade, derpå prosten, som tog gubbarne i veka lifvet, 
skjutande dem in i salen efter mycken krusning å deras sida,
och bad dem sitta ner; i synnerhet om de voro några rika
och förmögnare rusthållare.

Den dyrbaraste af gubbens klenoder var ändå, oaktadt
hans vänskap för Lasse, fosterdottern <sp>Greta</sp>. Prosten
hade varit gift, men barniös, och sedan många år enkling.
En hans gamle ungdomsvän och embetskamrat i socknen
näst intill, hade aflidit i stor fattigdom och efterlemnat
trenne oförsörjda söner och en dotter. Gubben, rörd af
med1idande, upptog då tvenne af dem såsom sina egna
barn. Gossen dog kort derefter, men flickan växte upp,
artade sig väl, blef rödblommig, trind och småfager under
anletet och skötte nu med mycket förstånd vid mognare
år gubbens hushåll. Hon var en galant qvinna och rigtigt,
hvad man kallar, drifven i landtmannagöromål, brygde 
utmärkt godt öl, förstod i rättan tid samla kummil och 
själgräs, kunde läsa i <sp>via lactea</sp> och på gåsbrösten, hurudan
vintern skulle blifva, kände suveräna kurer mot binnikemask,
onda bettet och tippen hos höns, viste råd för kålmask,
jordloppor och förgjord boskap, var ej rädd att klifva upp
i päron- och äppelträden, slå i hjel ormar, sätta eld på
getingbon, sjelf kransa bikuporna och äfven slefva in 
svärmarne, när så gälde. Hennes utseende var icke oäfvet. Hade
ej köksspiseln och, brygghuset skiftevis kommit att 
förgrofva hennes hy, skulle man ha sagt, att den var landtligt
fin. Ansigtet, liksom hela menniskan, såg friskt och 
välbehållet ut. Hon var nu sina tjugu år och hade läggar
stora som ekknubbar. Oaktadt hon var gubbens ögnasten, 
höll han henne strängt vid marginalen. »Intet flin eller
glams, minst med karlar. Hon hade sitt hushåll att sköta,
och dermed punkt.» Då gubben hvarje afton efter slutade
arbeten höll bön med sitt folk, ålåg det henne, äfven vid
äldre år, att taga upp psalmversen och läsa om korpungarne,
som Herren gifver sin föda, m. m.
	
Prosten var nu mellan sextio och sjuttio år och 
började naturligtvis tröttna; i synnerhet föreföllo honom under
den regniga årstiden husförhören mägta besvärliga. Ofta
hade han flere mil att resa på en ojemn och knagglig väg.
Ett och annat ställe var så obanadt, att han måste färdas
till häst. Denna molest, jemte flera andra, kom gubben på
det beslut att sent omsider skaffa sig medhjelpare. Han
skref härom till konsistorium, jemte ett särskildt handbref
till biskopen; hans begäran bifölls och notarien 
underrättade i en epistel, att högvördige prosten med det första
skulle få till sig en mycket galant adjunkt, en magister
<sp>Bladesius</sp>, ogift, något stackot och undersätsig, med 
knollrigt hår och polisonger. Åt det senare runkade gubben
på hufvudet, såsom en lyxartikel, samt att adjunkter i 
förtid vilja »löpa med skägg.» Föröfrigt, tillade brefskrifvaren,
hoppas konsistorium, att prosten skall bli nöjd med honom,
ty han är en munter och stilla man, har icke blifvit 
bortskämd af sina förra herrar principaler och kan godt spela
bräde. Åt det sist nämda runkade gubben å nyo på 
hufvudet, satte något upp näsan, liksom hade han velat säga:
»nå, nå; lagom skola kapellanerna hafva, säger kyrkolagen.
Det passar ej adjunkten att spela med sin prost, om ej
för någon gång.»
	
Med detta bref i handen lunkade gubben ned i salen,
der Greta stod och blåste på en kalkonunge, som råttorna
hållit på att bita i hjel. »Hvad gör du der,» sade gubben,
»lägg från dig ungen.» -- »Ja, söta pappa,» svarade hon 
nigande. Nu hade prosten den egna vanan att, när något
eftertänkligt var å färde, emellanåt gå öfver golfvet och
hvissla.
	
I stället för att fortsätta samtalet började sålunda 
gubben sin vanliga hvisselmusik. Flickan begrep, hvad klockan
var slagen, och stod med spänd uppmärksamhet. -- »Hör
på Greta,» sade han ändtligen. -- »Ja, söta pappa lilla,» 
svarade hon, å nyo nigande. -- »Jag skall säga dig,» 
fortfor gubben, »att du får en adjunkt i huset, en magister
Bladesius, en städad och allvarsam man.» -- »Ja, söta pappa
lilla,» intonerade flickan. -- »Och derföre,» tillade gubben,
»låter du i morgon ur den lilla kammaren utlyfta din 
väfstol och dina spinnrockar, skurar rent, bär in en säng, det
blåa bordet, några stolar, ty det skall blifva magisterns
adjunktsrum.» -- »Ja, söta pappa lilla.» -- »Och så, 
uppdrager du åt Ladugårds-Maja att städa för magistern, N. B.
när han är nere och äter frukost. Kaffe ger du honom
söndagsmorgnarne och bränvin middagarne. Vill han ha
aftonvard, får han. Du sjelf uppför dig mot honom 
sedesamt och ärbart, kläder dig som vanligt, utan någon 
utspökning. Ved får bäras upp af Jöns; men elda får 
magistern sjelf, när vintern kommer, likaledes borsta sina
kläder och skoplagg. I köket har han intet att beställa.
Vill han tända på tobakspipan, så kan han bestå sig fnöske
och solglas. Jag har sjelf varit adjunkt och vet, hur 
dermed skall gå till. Se så, se nu efter kalkonungen och
ställ sedan i ordning.»
	
Gubben gick. Greta skyndade att verkställa befallningen;
följande dagen var allt till punkt och pricka uträttadt. Blott
ett fattades: adjunkten. Om lördags eftermiddagen anlände
han på en tvåhjulskärra, med sin koffert bakpå, 
helgdagshatten i sitt vaxduks-öfverdrag på knäet och en bössa 
mellan benen. Genom köksfönstret blef Greta honom först
varse, der hon stod och vispade stärkelse, torkade af sig,
skyndade in under utrop till gubben: »Nu är magistern
här!» -- »Nå, nå! vackert, vackert», sade prosten och slog en
generalhvissling i salen. »Han är väl ingen biskop heller
Låt man honom stiga in.» -- En liten osynlig varelse med
förskrämda åtbörder inträdde. -- »Är det herr magistern»,
röt gubben till. -- »Ja», framhväste en röst vid dörren. --
»Nå, nå», sade gubben, »det är inte så farligt heller. Sitt
ner och hvila sig. Hvad? Skjuter herrn, eller hvad är det
jag ser der i hand?» -- »Ja!» framhväste det åter, likväl
med en mindre rädd ton. -- »Hvad skjuter herrn för djur
då?» -- »Foglar», svarades å nyo med en hväsning. --
»Hvad slags foglar?» röt gubben åter till; »skator, kråkor
eller slaghökar?» -- »Lärkor», hviskade det med en darrande
stämma. -- »Åh Herrn måtte skämmas att skjuta sådana
oskyldiga kräk», dundrade gubben, »de som sjunga så väl.»
-- »Ja, men lärkstek är mycket rar, söta pappa lilla», sade
Greta, som under tiden åhört samtalet. -- »Så, du förstår
dig derpå», svarade gubben och slog åter en 
generalhvissling. »Gack och laga, att magistern får in sina saker och
sätt fram aftonvard.» -- »Ja, söta pappa lilla», svarade
Greta och skyndade ut.
	
Gubben lugnade sig efter hand. Han hade alltid den
plägseden att vid första sammanträdet med sina 
underlydande visa sig tvär och butter, ja till och med rytande:
»ty derigenom», sade han, »fatta de respekt för mig.» Han
började nu äfven nogare syna den nya bohagspersedeln,
han fått, nemligen adjunkten. Konsistorii-notariens 
beskrifning på honom slog så der temligen in, med undantag
af de stora polisongerna. Hvad knäfveln, tänkte gubben, 
månne han kunnat låta raka bort dem af aktning för mig?
Det bevisar ändå någonting rätt fördelaktigt för honom.
Jag skall fråga: »Hör på, herr magister», -- härvid hejdade
sig gubben slog en hvissling och beslöt göra en omväg för
att komma till målet: »Hör på, herr magister», återtog han
»hur är det med herrns rakknifvar, äro de mycket skarpa
af sig?» -- Svaranden, som alldeles ej kunde få i sitt 
hufvud anledningen till en slik fråga, tog sig härvid omedvetet
öfver strupen, bugade sig och sade: »Åh jo men, de äro
passabla nog. Den ena skall vara engelsk. Den andra,
hvilken jag köpt af en Vestgöte, är sämre.» -- »Det är sålunda
en för hvar polisong», anmärkte gubben. -- Adjunkten
satte sig å nyo att gapa och förmådde fåfängt uppleta 
härftråden till dessa konstiga spörsmål; han teg alltså. Gubben,
förtretad öfver att ej få svar, upprepade: »hörde herrn
hvad jag sade?» -- »Jo-o», stammade adjunkten under ett
slags harkling. -- »Nå, hvad var det jag sade då?» -- Här
tappade adjunkten alldeles koncepterna och, i stället för
svar, snöt han sig och blef blodröd i ansigtet. Nå, tänkte
gubben, det är väl så godt att gå bröstgänges till väga:
»Hur är det, hvar har herr magistern stoppat sina polisonger,
då herrn ej har dem på sig?» -- »Kalsonger menar väl
prosten», genmälte adjunkten. -- »Åh! Gud förskone oss,»
pustade gubben, »vet ej herrn, hvad polisonger vill säga?»
-- »Jo», svarade denne; »men sådana har jag aldrig kunnat
få, oaktadt jag flera gånger försökt, och senast med 
Ripamontis hårbalsam, men hvilken i stället tog allt skinnet af
kindbenen.» -- »Skadar inte,» inföll prosten. »Det har lärt
herrn att kunna umbära dylikt flidder-fladder. Jag har i
fyratio är varit dem förutan och ändå hunnit upp till 
kontraksprost Men dem saken hör icke hit. Kuriöst 
emellertid, att det står i brefvet, att herrn skall ha polisonger. Se
här, läs! fast det behöfs ej. Är icke magisterns namn
Bladesius?» -- »Nej!» harklade adjunkten, i det han något
litet lyfte på sig, lade båda rockflikarne öfver låren, strök
dem släta med handen och slog en krumbugt med nacken,
ungefär som en kalkon, när han vill jodla; »mitt namn är
<sp>Fahlenderlein</sp> från Fahlstad.» -- »Ett grant namn», 
hvisslade gubben; »men hur hänger det härmed till samman?
Hur har herrn af Bladesius kunnat få Fahlenderlein? Det
begriper jag icke!»
	
Icke jag heller, suckade en röst utanför en dörr, men så
lågt, att knappast dörren, i fall hon egt hörsel, kunnat förnimma
den samma. Ett af tjenstehjonen, kalladt <sp>Maja</sp>, eller äfven
<sp>Stormaja</sp>, dels för sin väldiga volym, emedan, der hon
framvältade, man skulle trott ett stort tvåvåningshus vara
i annalkande, dels till skilnad från en annan af pigorna
med samma namn, men med mindre ståtlig figur, stod på
lur bakom den på glänt varande dörren till rummet 
innanför köket, och hvilket gränsade till salen, der prosten 
befann sig. Hon föranleddes till detta spejande både af 
nyfikenhet och pligtkänsla, i synnerhet af den senare, emedan
mamsell Greta redan på förhand förständigat henne om
skyldigheten att tvenne gånger i veckan, N. B. vid 
frukosttimmarne, med qvasten i hand rensopa och vederbörligen
med sand och granris öfverströ och tillpynta magisterns
kammare. Knappast hade hon med högra örat uppsnappat
prostens anmärkning, förr än hon, hänryckt öfver att ha
fått veta adjunktens namn, tog med venstra foten ett språng
för att med den högra skynda i släptåg efter till köket och
frambära denna färska nyhet, innan de sista ljuden deraf
hunnit bortdomna i örat. Men nu ville olyckan, att 
kjortelsprundet fastnade i låset, hvaraf en stor rispa både i 
besagde plagg och i namnet uppkom. Från Fahlenderlein
hade det förbytt sig till <sp>Fahlellerlein</sp>, och vid det andra
språnget till <sp>Fahlallerlein</sp>, samt vid utkomsten i köket
till magister <sp>Falallelej</sp>. Adjunkten fick också från den
stunden af gemene man uppbära denna förvrängning, äfven
midt i ansigtet.
	
Till svar på prostens förundran upplyste emellertid
under denna kökskatastrof magister Falallelej (ty äfven vi
vilja, för lättheten af uttalet och för att synas populära,
hvilket är så nödvändigt i dessa kinkiga tider, kalla honom
så) följande: magister Bladesius, som varit den sannskyldigt
utkorade, hade af högvärdige domkapitlet blifvit missiverad
till en af biskopens slägtingar; i stället hade man aktat
nödigt, för att ej strandsätta prosten, att skicka den nu 
anlände. -- »Det tackar jag dem icke för» mumlade gubben;
men, ihågkommande polisongerna, bifogade han: »fast det
är bra, som det är.» -- Han påsatte sig nu en vänligare
min, tog den unge medhjelparen och embetsbrodern i hand,
bad honom vara välkommen, stiga fram och förfriska sig
med aftonvard.

»Detta är min fosterdotter Greta», tillade gubben, i det
han med högra pekfingret visade på henne. -- »Ja, söta
pappa lilla», inföll hon nigande, i det hon släppte händerna
längs ned åt båda höfterna och fattade med de yttersta
fingerspetsarna i förklädet, samt gjorde derpå å ömse sidor
ett tre liniers upplyftadt veck, som åter nedsläpptes under
en förnyad nigning, NB. för adjunkten, hvilken åter i sin
ordning ansåg för en skyldighet att besvara komplimangen
och för den skull tog tvenne steg framåt för att verkställa
den öfliga handkyssningen, men hvilken, oaktadt tvenne
upprepade försök med ryggen, den ena gången djupare
böjd än den andra, misslyckades, emedan Greta vid båda
tillfällena försäkrade, att det vore obehöfligt, och den sista
gången förskansade handen bakom förklädet, hvarifrån 
adjunkten, i trots af allt bemödande, omöjligen förmådde
framdraga henne.

Presentationen fortgick. -- »Den der figuren, som sofver
der borta», sade prosten, »är min gårdvar och heter Lasse.»
-- Gubben tillropade nu med en dundrande stämma hunden
att vara på sin post, stiga upp och helsa, hvilket tillgick
på det vanliga sättet: först med en stor och vid gäspning,
derpå med en långsam och tåglig sträckning af ryggraden,
fram- och bakbenen, derefter med ett sakta framskridande
och nosande på den fremmande, samt slutligen en förnyad
gäspning, hvarpå han vände sig mot magister Fallallelej,
satte sig på svansen och såg honom mycket förståndigt i 
ansigtet.
Hvilka påföljder detta begrundande hade med sig, blef
mer än tydligt tvenne dagar derefter, då ett något 
bullersamt uppträde förekom i den annars fredliga och tysta
prostgården. En strängare rafistulation, än här skedde, efter
misstänkta böcker har visserligen aldrig försiggått i något
rike, ej en gång i <sp>Ukasenland</sp>. Egentliga orsaken till detta
klameri var Lasse. Magister Falallelej hade nemligen på
tisdags förmiddagen sysselsatt sig med uppställandet af sitt
bokförråd. Böckerna voro utstjelpta huller om buller på
golfvet. Lasse, hvilken ej egde någon sysselsättning för
ögonblicket, beslöt att trafva upp till den nya gästen för
att efterse, hvad han kunde hafva för sig. Han kom också
mycket fredligt inspatserande, såg åt sängen, men vågade ej
stiga opp, hvadan han i stället gjorde åtskilliga högst makliga
turer kring rummet. Den största anständighet röjde sig i
hela hans väsende. Emellanåt satt han ganska lugn och
åsåg magisterns outtröttliga möda, till dess en viss nödstäldhet
tvang honom att mot Reinhardts predikningar, som voro
stälda på kant mot väggen, låta utströmma hela sin 
fördömelse. Adjunkten, hvilken i samma stund både med
öga och öra uppfattade det ljungande anatemet och just nu
stod med Tollesons domedags-predikan i hand, drog med
denna lagsens hammare hunden så kraftigt öfver 
nosen, att denne, skriande och i fullt fyrsprång, skyndade
ut genom dörren för att begifva sig till prosten och inför
honom beklaga sig öfver den lidna, smädeliga 
behandlingen.
	
Hunden var prostens ögnasten, och ingen vågade röra
eller bestraffa honom utan prostens föregående <sp>imprimatur</sp>.
Så mycket häftigare tog nu gubben vid sig, då den hårda
behandlingen kom från adjuhkten, hvilken det minst passade
att på egen hand och utan förfrågan hos prosten 
företaga några extrajudiciella bestraffningar. Gubben skyndade
för den skull i högsta vredesmod upp med förfrågan: »i
hvad afseende Lasse så groft förbrutit sig, att han gjort
sig förtjent af en sådan våldsam skrapa, den knappast 
biskopen sjelf skulle dristat gifva?» -- Adjunkten förevisade
ofoget. Detta gaf gubben anledning att efterse, hvad bok
det var, och denna tillfällighet åter, att stormen, som var
nära att utbryta, afvändes.
	
»Hvad», sade gubben, »läser herr magistern sådana
gudlösa böcker?» -- »Det är ju predikningar», genmälte
denne, »samt till och med Reinhardts?» -- »Ja, det är en
vacker fogel», inföll prosten, »tror hvarken Gud eller 
djefvul, gör Frälsaren till en blott menniska, förnekar arfsynden
och köttets uppståndelse. Det är en neolog, en ateist; --
och sådant läser herr magistern?» -- »Ja, någon gång»,
framstammade denne. -- »Någon gång», fortfor prosten. »Nej!
sådant skall magistern aldrig läsa. Bevare sig Gud derifrån!
Hin håle kan nog ändå få magt öfver oss, arma själar.
De der får herrn platt inte ha i sitt skåp. Dem gömmer
jag i min stora kista. Kanske har magistern mer sådant
satetyg? Får jag se! <sp>Paludan</sp>! hvad är det för en? Ja så,
det är en dansk. -- Danskarne äro ej mycket ortodoxa.
Hos dem råder ett allt för stort sjelfsvåld i tryck. -- <sp>Sturm</sp>!
han är bra. <sp>Zollikofer</sp>! åh ja! rätt bra eller kanske bra
nog. <sp>Bastholm</sp>! också en irrläring. Den kasta vi i vrån.
<sp>Ekmanson</sp>! välkänd. <sp>Angelion</sp> eller <sp>Trollkarlen</sp>!
Hvad! läser herrn romaner? Bevare sig himlen derifrån!
Sådant skall magistern bränna upp! Kom ihåg, att i gamla
testamentet blef hvar och en stenad, som hade signerier
och trolldom för sig. <sp>Anteckningar</sp> efter <sp>Ödman</sp>, 
manuskript. Hvad kan det innehålla? <sp>Om spetälska på hus</sp>;
-- vasserra! vasserra! <sp>Om tron och rättfärdiggörelsen</sp>;
-- måtte vara rätt artig. <sp>Om dufvoträcken i Samaria</sp>.
-- Den Ödman lägger sig nu också i allt ting. <sp>Om 
tinnarne på templet</sp>. Nå, all ting vet då den kroppen!
Det här manuskriptet kan jag för ro skull få låna af herr
magistern. Låtom oss gå vidare. <sp>Cicero de oratore</sp>.
Såå. Det fägnar mig. En vacker upplaga. <sp>Floderi</sp>
sömnlösa nätter! Något för skarp. Vi kasta den luntan till
de andra i vrån. <sp>Kronfogdarne</sp>! Det skall vara en 
putslustig pjes. Den kan magistern låna mig på några dar.
<sp>Några ytterligare bevis på Guds tillvarelse</sp>! Dem 
kan herr magistern ej behöfva. Jag har här nere sju och
tjugo ganska pålitliga, dem magistern vid tillfälle kan få
skrifva af. De komma förträffligt till pass i pastoralexamen.
Skulle äfven ett par slås om kull, hvilket jag ej förmodar,
så stå ändå en sjutton eller aderton qvar, som omöjligen
kunna kastas öfver ända. <sp>Vossii Rhetorica</sp>! Gammal
bekant. <sp>Ernesti teser</sp>! Förtjena att grundligen studeras
och i minnet inpräglas. <sp>Bussers moral</sp>! Det slår mig
för hufvudet, att den karlen är något kättersk. Jag fruktar
nästan, att han är Kantian, och den persedeln är en 
erkekättare.»

»Kant!» utropade adjunkten, »tvärt om! det är en
ljusets apostel. Det var först han, som slog sig på att 
utreda det menskliga vetandet och i hvad mån vi äro 
susceptibla af kunskaper eller icke,» -- »Nå,» inföll prosten,
»hvad blef då resultatet?» -- »Jo,» svarade adjunkten, »att
vi veta ganska mycket» -- »Hvad veta vi då?» genmälte
prosten. -- Här stannade adjunkten i stöpet och började
leta efter Kants kritik öfver det rena förnuftet för att af
registret möjligen hemta någon ledtråd. -- »Lika godt!»
tillade gubben efter en paus, »för säkerhetens skull lägga
vi fader Busser till det andra skräpet i vrån.»

På dylikt sätt nagelfors hela samlingen igenom. 
Adjunkten prutade väl emot, men det hjelpte ej. De 
misstänkta böckerna uppburos i ett kålfat på vinden att inom
lås och nyckel förvaras i en stor, jernbeslagen kista.

Utgallringen var nu slutad. Svetten lackade af prosten.
Adjunkten var ej mindre utmattad. Dammet stod högt i
skyn, men böckerna på sina anordnade platser; alla af en
tro, ett dop och enahanda bekännelse. De gamla 
hedningarne: Ovidius, Virgilius, Xenophon, m. fl. undantagne, på
hvilkas omvändelse ej var var stort att påräkna. Lasse
hade under tiden ej vågat sig in. Blott en enda gång
tittade han i dörren, men vände om vid den bäfvande 
anblicken af Tollesson, hvilken låg uppslagen på golfvet. Nu
satte sig prosten på en stol för att flåsa ut, hvarvid han
fick i ögnasigte snuggan, hvilken han i distraktion strax
vid uppkomsten lagt ifrån sig i fönstret. En pipa tobak
var nu för tillfället hans högsta önskan, hvadan han till
magister Falallelej vände den frågan: »Har herr magistern
någon god tobak? Jag hade lust att smaka på den.» -- »Åh
jo!» gaf adjunkten till svar, »om herr prosten behagar af
denna. Det skall vara af Svarta Husaren, den bästa.»

Prosten profvade, men rynkade på näsan. -- »Det är
ju bara fusel, herrn brukar,» anmärkte gubben efter några
bloss; »den der kan ingen menniska röka utan att storkna.»
-- Härvid ropade han i fönstret åt Greta att gå in i det
lilla skåpet och upphemta en ouppslagen kardus af Rödh
Rosen. Hon kom. Kardusen öppnades; magistern 
anmodades att äfven stoppa sin pipa och profva. -- »Nå,» 
inföll gubben, »hvad säger herrn om den här sorten?» --
»Den är högst aromatisk,» svarade magister Fallalelej 
under en bugning och ett lätt skrapande med högra foten;
hvarvid han gjorde en högst sirlig spottning med venstra
handen för munnen och näsan vänd mot kakelugnen. --
»Aromatisk!» mumlade gubben för sig sjelf och eftertänkte,
om icke i detta uttryck möjligen låge förborgad någon
kantianism, men hejdade sig, tog en gladare min och 
fortsatte med en mildare röst: »då tobaken synes smaka, så
var god och håll kardusen till godo; men akta sig för de
Kantiska irrlärorna.» -- »Befaller pappa något mer?» ljöd
en röst nära dörren. Gubben upplyfte nu sina ögon och
varseblef Greta, hvilken ännu stod qvar. -- »Hvad i Guds
namn,» sade gubben, »står du der än? Laga dig ner i köket
till dina sysslor!» -- »Ja, söta pappa lilla,» svarade Greta
och tillade, i det hon vände sig om: »hvad den tobaken
var aromatisk!»
	
Nu torde mina läsare förmoda, att med utblossandet
af den sista tobakshvirfveln också allt språk om kätteri
vore försvunnet. Men med ofvan nämda bokransakning
sammanhänger en annan tilldragelse, hvilken timade fem
dagar derefter.

I prostens hjerna omrumlade nemligen de kätterske
böckerna utan uppehör, och förnämligast en af dem i ett
långt, grått skägg och med glödande eldögon; det var 
filosofen Kant. Gubben hade alltid satt honom i en viss 
parallel med Spinoza. Det slog prosten för hufvudet, att
magister Falellelej möjligen kunde vara besmittad med denna
tänkares satser och härigenom hemligen eller uppenbarligen
försöka utbreda villomeningar i församlingen. För att 
genast i begynnelsen qväfva det öfverhängande onda, ansåg
gubben, att predikstolen vore den tjenligaste plats, 
hvarifrån man kunde utdrifva djefvulen och allt hans väsende.
Han hade visserligen icke följande söndag ärnat predika,
men i stället låta magister Falallelej försöka sig. Nu 
förändrades denna plan, i det han sjelf beslöt uppträda med
all den andans kraft, som var möjlig. Han framletade för
den skull: 1:o de sju och tjugo bevisen på Guds tillvarelse;
2:o Benzelii Epitome; 3:o Rydelii förnuftsöfningar; 4:o
Uttåg ur Kantiska filosofien, till bestyrkande, att den leder
till neologi; 5:o Norborgs och Bælters postillor, samt 
Serivers själaskatt. Sålunda utrustad ansåg han sig stark nog
att bjuda den lede fienden, den gamle ormen och draken
en öppen fejd. Härtill lämpade sig dagens evangelium
förträffligt. Det afhandlade de falska profeter, som gå 
omkring i fårakläder, men invärtes äro glupande ulfvar. 
Prosten var hardt nära hela veckan sysselsatt med dessa 
tillrustningar.

Söndags morgonen stack gubben ganska tidigt och med
en triumferande min hufvudet ut genom fönstret, för att
liksom forska kring rymden, om några irrmoln kunde 
upptäckas. De funnos ej. Himmelen låg uppslagen som ett
evangelium. Från hvarje punkt framblixtrade ljus och frid
och fröjd till det minsta stoftgrand. Ett förklaringssken
nedströmmade från fästet på kullar och bergstoppar. 
Morgonrodnan hade, såsom en förelöpare, beredt vägen och
bespisat sig med honungsdagg och manna; nu uppgick
solen att lysa, värma, vederqvicka, läka och trösta, återge
den blinde sin syn, den döfve sin hörsel, den lame sin fot
och sjelfva de döda uppväckelse och nytt lif. Gubben tyckte
sig redan stå på sin predikstol, och i en andaktsfull 
hänryckning aftog han nattmössan, hopknäppte händerna, lyfte
blicken mot himmelen och bad tyst. Derpå utsträckte han 
armarne, och, seende rundt omkring, hvart han vände sig, 
sin församling med dess gröna ängar, mognande skördar,
trefliga hyddor, sorlande bäckar, frodiga hjordar, läste han
öfver henne välsignelsen, blickade än en gång mot rymden,
satte på sig nattmössan och slog igen fönstret för att nedgå
och utdela anordningarna för dagen.

Greta förständigades medfölja till kyrkan, äfvensom
adjunkten att förrätta altartjensten; drängen att i sjön tvätta
ren schäsen och syna skrufmuttrarne, smörja hjulen och
skura messingsselen. Sjelf påtog han sig den största 
prestkragen och stod så förnöjd på sina ben, när han vid 
märkningen mellan sin och Olai Petri krage, hvars porträtt
hängde på väggen, fann endast en half tums skilnad. Mot
klockan 9 uppkom den ena efter den andra af tjenstfolket 
med begäran att få gå till kyrkan. Denna ovanliga håg
till uppbyggelse, hvilken annars lät förspörja sig blottt jul,
påsk, pingst och midsommarstiderna, både smickrade och
uppeldade gubben. Ogerna ville han neka, men också ej
tillåta, att de nödvändiga sysslorna eftersattes. För den
skull kallades Greta till rådplägning, och, då hon upplyste,
att det kunde gå för sig, gaf gubben sitt bifall, men med
tillägg, att ingen måtte drista sig taga genvägen öfver 
kornåkern bortom hagen och nedtrampa säden.
	
Rätta orsaken till detta kyrkspring var dock ej att söka
i fikandet efter att höra prosten predika, men i hoppet att
få höra magister Falallelej messa. Saken var den. Ett af
tjenstehjonen, Maja, hade liktidigt med prosten, just som
solen höll på att utösa sin första ljusbalja öfver jorden, 
uppstigit för att äfven i sin tur utslå sitt ämbar, N. B. i 
grishon vid ladugården. Under vandringen förbi magister 
Falallelejs fönster, hvilket stod öppet, hade hon hört honom
på det ljufligaste messa. Detta satte henne i en fullkomlig
hänryckning. En djup pigsuck uppsteg ur det 
kopparbruna bröstet, och, under det hon med högra handen tog
sig om näsan för att snyta sig, tänkte hon, kosta hvad det
ville, att försöka komma till kyrkan i den förmodan, att
magistern skulle låta höra sin vackra röst. Men, 
alldenstund tystlåtenheten icke egentligen blifvit qvinnans lott,
kunde hon ej länge behålla hemligheten för sig sjelf, utan
meddelade den först åt mamsell Greta och derefter åt hela
kökskotteriet. En gemensam furioso fattade nu alla hjertan.
Hvar och en ville till kyrkan, ingen blifva hemma. Det
var ej utan, att underrättelsen om magister Falallelejs 
lyckliga embetsgåfvor äfven skakade Greta. Hon egde af
naturen ett känsligt och ädelömt hjerta. Hon hade alltid
förestält sig en adjunkt såsom ett halft underdjur, en tingest,
ofantligt hygglig, from och artig, utrustad med hvarjehanda
små talanger, såsom att kunna spela fiol eller blåsa flöjt,
dansa kadrilj, sjunga, fläta korgar, skjuta morkullor, förstå
sig på att sätta blomsterlökar, purjo och portlake, samt
hjelpa till att rita symönster; för öfrigt fullproppad med
visböcker, små historietter och namnsdags-gratultioner.
Med ett ord, såsom en högst behaglig menniska, 
hvardagarne utstyrd med halmhatt och grönt sidenband om kullen,
mörka linnekläder, svart halsduk, kanske med en liten 
kråsnål vid middagsbordet, helgdagarne med svarta, nätt 
tillskurna klädeskläder, väl stärkt krage, ej allt för stor, 
upptufsadt hår och hvit näsduk, suktlädersstöflar, kanske med
svarta silkesvippor eller tofsar framtill.

Affärden till kyrkan blef också ytterst högtidlig, dels
emedan den var mangrann eller, om vi så må uttrycka
oss, total, dels emedan utstyrseln i hänseende till åkdonen
var mer än vanligt präktig. Förut hade man sett blott den
lilla enstaka schäsen, med prosten i korgen och Greta eller 
gårdsdrängen bakpå, rulla ut genom grinden; nu kom 
härtill en grönmålad, hög tvåhjulskärra med fjädersäte, hvari
mamsellen åkte med Maja, den senare såsom körsven.
Den öfriga personalen gick. Först framhjulade i alla 
möjliga bugter och under ett ständigt knarrande prostens 
åkdon. Pipan hängde som vanligt i munnen, med sjelfva
hufvudet och sin markatta kastad mot venstra armen. Bak
på det skallrande och guppande sätet hade adjunkten sin
plats. De öfver det samma vidt uthängande rockflikarne
fladdrade af och an för vinden. Sjelf satt han hopknipt
med benen och höll sig med händerna fast i schästofsarne.
Efteråt, ehuru ej i samma spår, emedan det var omöjligt
att följa alla prostens krumbugter, kommo de tvenne 
damerna, Greta, försedd med en stor blomsterqvast af åbrodd,
lavendel, salvia, levkojor och törnrosor; Maja med en 
förläggareslef, insvept i en näsduk, hvilande i skötet.

Vid den bekanta backen höll prosten stilla, lade 
snuggan i sätet, och, när han fått hörsel på klockorne, lyfte
han på hatten, gaf hästen en smäll och hjulade af i 
mångfaldiga krokar uför sluttningen. Klockaren befann sig vid
kyrkoporten till hands att lyfta prosten ur, och 
kyrkovaktaren att taga vara på häst och schäs. Innan gubben 
insteg på kyrkogården, kände han först efter, om han hade 
konceptet på sig, och, sedan han derom blifvit förvissad,
skedde nickningen till höger och venster åt den på 
kyrkbacken församlade menigheten. Adjunkten, som kom i 
släptåg och på tvenne alnars afstånd efter sin pastor, helsade
mycket sirligt och tog vid hvarje förnyad helsning med
handen på prestkragen.

Sedan ett dop, som prosten sjelf förrättade, förutgått,
börjades gudstjensten. Adjunkten gick för altaret. Prosten
hade till en kraftig väckelse på det, som komma skulle,
nemligen predikan, valt till gradualpsalm: <i>Vår Gud är oss 
en väldig borg</i>. Efter dess slut messade magister Falallelej:
<i>Herren vare med eder,</i> med sådant eftertryck, att hela 
församlingen stod handfallen och kunde knappast vid svaret:
<i>så ock med tinom anda,</i> få fram andan. Adjunkten slog
icke endast de vanliga drillarna, hvilka äfven prosten kunde,
utan också långt flera, alldeles oerhörda. Greta darrade
både af rädsla och fröjd: af den förra, emedan hon 
fruktade, att magisten skulle komma af sig eller icke förmå
reda sig ur den drillande labyrinten; af den senare, emedan
hon tyckte, att det lyckades förbålt väl och gjorde stort
intryck på församlingen. Klockaren på läktaren stod röd
om näbben som en tupp; om det var af häpnad eller afund, 
är obekant. Endast prosten och Lasse syntes obelåtna. De 
runkade båda under messningen på hufvudet.

Nu uppträdde prosten på predikstolen med
ingångsspråk: <i>Tiden är ond.</i> Tecknade först det lekamliga onda,
som genomlöper och har genomlöpt alla tider, en följd af
det ofullkomlighetstillstånd, hvari vi befinna oss, samt af
den första förbrytelsen; öfvergick derpå till det moraliska
onda, menniskans syndaförderf med tillämpning på tiden,
hvars ondska han betraktade under trenne synpunkter: 1:o
<i>Tiden är ond, ty det finnes så ringa gudsfruktan i verlden;</i>
2:o <i>Tiden är ond, ty det gifves så ringa tro i 
menniskohjertat;</i> 3:o <i>Tiden är ond, ty det är så liten kärlek ibland
bröderna.</i> Vid det andra momentet höll gubben sig i 
synnerhet fast och stormade förskräckligt mot kättare, förnämligast
mot en vid namn <sp>Kant</sp>, som skulle ha åstadkommit mycket
ondt i verlden och näppeligen kunde anses för någon annan
än den i Uppenbarelseboken omtalade antikrist, hvilken på
de yttersta tiderna såsom syndens menniska skulle framstå
och förleda mången, ja, om möjligt vore, äfven de utkorade;
varnande sin församling på det ömmaste att taga sig till
vara för hans bedrägerier och för alla dem, hvilka söka
utbreda samma villosatser.

Gubben var vid nedkomsten alldeles lungvåt. Säkert
hade aldrig Kant i lifstiden rustat så mycket med sina värsta
motståndare, som prosten nu med honom. Gubben tyckte,
att han gjort väl ifrån sig och gått segrande ur striden,
så mycket mer, då han förmärkte hos adjunkten en viss
framskymtande botfärdighet. Kyrkovärdarne åter sågo med
högst stora ögon på prosten; hvarföre, skall snart upplysas.
	
Under predikan inträffade intet anmärkningvärdt, mer
än att Greta strax efter propositionen lossade på sin stora
blomsterqvast, för att låta den gå bänken omkring hand ur
hand att lukta på. Maja, som satt bredvid, fick först den
äran, och den, till hvilken rosenqvasten sist anlände, var
länsmansfrun, hvilken derför tackade med en nick. Buketten
var också oändligt uppfriskande, enligt hvad alla försäkrade
vid gudstjenstens slut. Den andra tilldragelsen var den, att
Maja tvenne gånger lät förläggareslefven falla ned i bänken,
hvilket verkade, att prosten under predikan höll upp och
såg henne skarpt i ansigtet. Förläggareslefven skulle lagas
af någon i kyrkbyn, och derföre blef hon medtagen. Maja
erhöll vid hemkomsten en skarp skrapa, hvilken blef ännu
hvassare, då hon ej förmådde säga ingångsspråket, ett tecken
till skingrade tankar eller profana betraktelser.

Onsdags morgonen blef prosten icke ringa förvånad att
se ej mindre än tio af sina förnämsta sockenbor, och för
hvilka de båda kyrkovärdarne gingo i spetsen, träda in på
gården med massiva påkar i hand och med en högst morsk
uppsyn. Härvid vexlades följande samtal: »Hvad står nu
på? Det är väl ingen boskapssjuka kommen i socknen eller
någon lifstidsarrestant, som rymt ur häktet?» -- »Nej! men
någonting fast värre.» -- »Hvad kan det vara?» -- »Jo, vi
ville bedja prosten skaffa oss rätt på den der Kant, som
prosten talade om i sin predikan, och hvilken går så illa
åt prosten. Det har rigtigt gjort oss ondt, att vår 
själasörjare blifvit så illa handterad, och det samma säger äfven
hela församligen. Vi äro derföre hitkomna att försvara
prosten och skaffa honom rätt, om det så gäller, blott vi
få besked på, hvar vi kunna träffa den fulingen.» -- »Åh,
edra stollar, den karlen fins icke här, det är en filosof.» --
»Så skola vi väl få rätt på den karnaljen på Olsmesse
marknad, och då skola vi nog veta traktera honom efter
förtjenst.» -- »Nej! nej! kära gubbar, han finnes ej i Sverige,
han är bosatt i Tyskland.» -- »Då skrifver han troligen
ovettiga bref till prosten, gissa vi.»

Gubben, något flat öfver den besynnerliga verkan, hans
predikan gjort, insåg sitt misstag, afbröt allt vidare samtal
om Kant och bad bönderna i stället stiga in och taga litet
välfägnad under tacksägelse för deras hjertliga välmening
med besöket.

Under dessa små äfventyr hade åtskilliga omärkliga
förändringar tilldragit sig i prostgården: 1:o hade Greta,
hvilken, såsom nämdt är, egde ett ogement ömt hjerta, låtit
i så måtto öfverskrida prostens föreskrifter rörande 
uppassningen, att Maja tillsades hjelpa magistern med 
klädesborstningen söndagarne och, när vintern kom, med eldning;
2:o hade, trots gubbens förmaning, Gretas garderob 
undergått en och annan förändring, förnämligast en 
nankinsklädnad, hvars lif en morgon klockan tre uppsprättades för
att omgöras till likhet med hvad som brukades, det vill säga,
efter samma modell, som landtjunkarens äldsta dotter Karin; 
3:o hade magisterns middagsbränvin (prosten egde nemligen,
som sagt är, en flaska för sig) undergått den förbättring, 
att, i stället för att vara försatt med rönnknopp, enligt
gubbens förordnande, lades nu deruti litet kummil och 
pomerans, jemte tre stora nypor socker samt en jungfru
honung; 4:o hade Greta i rummet innanför köket i så måtto
ombytt plats, att hon, i stället för att hafva den samma vid
fönstret, som lemnade utsigt åt åbrodden, salvian och 
levkojorna, nu utvalde sitt högsäte vid det, som vette åt 
adjunktens lilla byggning. Skälet var, för att något litet 
profitera af magistens flöjt, hvarpå han vanligtvis blåste en
stund på aftnarne, 5:o hade Greta låtit afnafsa vingarne på
hönsen, emedan de stundom plågade ha den ovanan att
flyga upp och sätta sig i magisterns fönster, ja till och
med spatsera in i kammaren, då ingen var der; 6:o hade
ladugårdspigan blifvit tillsagd, att om söndagsmorgnarne
ej förr än bortåt åtta gifva de beklöfvade mat, emedan 
magister Falallelej af det oupphörliga gnällandet och skriket
kunde finna sig störd, då han på morgonqvisten gick och
mediterade på sin predikan; 7:o men det anförda kan vara
nog. Den sjunde dagen var ju en hvilodag; blifve då ock
den sjunde punkten en hvilopunkt!

»Herr magister! tag och rid vall med kronofogdens
hästarn, sade gubben en dag till sin medhjelpare. Orderna
låta visserligen stränga i nutidens öron; vi anföra dem
också till tröst och lisa för våra nu varande adjunkter, som
äro befriade både från att rida vall och elda sina 
kakelugnar. Saken var den: På morgonqvisten kom kronofogden
spännande i en trilla, hvilken egentligen utgjorde ett slags

mindre flakvagn med brunmåladt fjädersäte. Han ärnade
sig till en auktion en half mil bortom prostgården och hade
rest upp i afsigt att öfvertala prosten att medfölja. Han
androg sitt förslag för gubben. -- »Tackar ödmjukast, min
höggunstige gynnare och bror», svarade denne. »Jag far,
som min bror vet, aldrig på några auktioner.» -- »Ja», 
invände kronofogden; »men denna blir synnerligen lysande
och stor» (den var efter en förmögen och väl besuten 
rusthållare), »och kommer der, utom guld, silfver, koppar, tenn,
jern- och blecksaker, husgeråd, kör- och åkredskap, äfven 
en mängd ganska goda och välbehållna kreatur att till den
mestbjudande försäljas, och bland annat en fyrbenad engelsk
lady, hvilken skall vara af förträfflig race, med stora, slokande
öron och derjemte färdig att snart grisa.» -- »En sådan
voro ej så galet att ega», yttrade prosten, »i synnerhet då,
efter allt utseende, jag i år får högst goda ärter, och det 
dessutom länge utgjort min önskan att kunna erhålla en 
förädlad svinafvel. Men hvar har rusthållaren kommit öfver 
en dylik pjes?»

Kronofogden förtäljde ungefär följande: »en 
possessionat, som hade sin egendom ej långt från platsen; der
knektarne brukade hålla sina möten, hade införskrifvit ett
dylikt äkta par från England och låtit inhysa dem i ett
dertill enkom upptimradt hus af två våningar, ett <i>öfver-</i> 
och ett <i>underhus</i>. Palatset hvilade på fyra mycket höga
stolpar eller stockar nära en ström, som flöt förbi. Nu
fogade händelsen, att konungen gjorde resa ditåt, 
förnämligast i akt och mening att taga de der liggande 
regementena i ögnasigte, och kom i följd deraf att hvila öfver
natten hos nämde egendomherre. Denne, som ville visa 
Hans Majestät all möjlig undersåtlig uppmärksamhet, ansåg
för sin pligt att ej låta obemärkt gå förbi de tvenne engelska
underdjuren. Konung biföll nådigast inbjudningen och
tågade med hela det åtföljande släpet af kammarherrar,
ordonnanser och betjening ned till strömmen. 
Egendomsherren gick underdånigst några steg förut i afsigt, som vi
gissa, att bereda så väl den egelska lord-mayorn som ladyn
på den höga gästens annalkande, och, för att ha allt i 
ordning till dess ankomst, öppnade han något litet på dörren.
»Uff!» sade lord-mayorn och gjorde en stor sväng i 
öfverhuset. »Uff!» sade ladyn i underhuset och tog ett par <sp>pas de
rigodon</sp> öfver tvärstockarne. I samma stund uppstöttes 
dörren och, när de besagde djuren varseblefvo den briljanta
omgifningen, kraschanerna, de lysande banden, plymerna och
öfriga granlåter, togo de af förskräckelse ett högt språng
och nedstörtade pladask i strömmen. Hela hofstaten stod
förstenad. Något dylikt luftsprång hade man aldrig sett, ej
en gång vid baletterna i hufvudstaden. Man ansåg djuren
förlorade, så mycket mer, som nedanför låg en qvarn, emot
hvars hjul de säkerligen skulle komma att sönderkrossas.
Då hade en soldat, hvilken händelsevis nedgått till stranden
att med sin kopparflaska hemta vatten, den rådigheten att
kasta sig i och gripa om örat på den ena af äfventyrarne.
Som han var god simmare, kämpade han sig lyckligen till
land, oaktadt flodens forsande och den fyrbenade ladyns
motsträfvighet, hvilken i stället ville utåt strömmen. Sjelfva
lorden gick förlorad. Egaren, alldeles utom sig af 
förtjusning öfver den visade manhaftigheten, förärade knekten till
arf och egendom den räddade engelskan. När soldaten
hemkom, sålde han henne åt rusthållaren, efter hvilken
auktionen nu skulle komma att hållas.»

Det var ej utan, att historien retade prostens 
nyfikenhet. Efter en paus yttrade han: »Jag bekänner, att det
skulle vara artigt nog att lägga sig till denna persedel;
men jag afskyr alla auktioner, der man endast öfvar 
slagsmål, dobbel och dryckenskap.» -- »Åh! kom och följ med»,
tillade kronofogden. »Tillräckligt utrymme har jag på mitt
åkdon, och, hvad dobblandet beträffar, så måste de väl ega
någon försyn för presten och fogden. Se så, gör ej längre
några invändningar, annars reser jag min kos på fläcken!
Bifalles förslaget, så stannar jag qvar till middagen, och vi
resa strax på maten.» -- »Nå, må göra! jag följer med,»
bifogade prosten, och, i det han bad kronofogden stiga in,
vände han sig till adjunkten, hvilken stod nedanför med 
halmhatten i hand: »Herr magister! tag och rid vall med 
kronofogdens hästar!» -- »Ja, högvördige prost!» genmälte
denne och lagade sig i ordning att hörsamma befallningen.

Att rida vall synes väl vara det lättaste i verlden, och
knappast har man på landet uppnått 5 à 6 år, förr än men anser
sig i stånd att taga hästryggen i besittning. Vid detta 
tillfälle hade dock ridten sina svårigheter. Den så kallade
tillhästen var högst sedig och beskedlig, frånhästen åter
krånglig, ostyrig och konstig. Detta gjorde, att magister
Falallelej omöjligen kunde komma ur fläcken eller få den
senare att hålla stånd. Antingen ville denne alls icke gå
eller också vända sig på sned, och uppskrämde derigenom
med sitt krånglande den andra. Lyckligtvis beskådade
Greta detta uppträde från köksfönstret, och, som hon af 
naturen egde ett ädelt, ömt och lättrördt sinnelag, grep det
henne rigtigt in i hjertroten att se magister Falallelej
svänga om med kamparne på gården utan att komma en
hårsmån ur stället med dem. Hon skyndade för den skull
in till prosten att anmäla förhållandet samt, då ingen af
gårdsfolket var till hands, begära tillstånd hjelpa adjunkten
att rida i vall. Gubben, hvilken redan kommit med 
kronofogden i handgemäng vid brädspelet, aktade litet eller intet
på frågan, besvarade henne med ett kort: »Ja», och slog
dervid brickan med sådan kraft i brädspelet, att Lasse,
som trodde, det prosten höll på att tappa, började småmorra
under stolen.
	
En märkligare ridt har väl knappast varit skådad, än
den nu pågående. Don Qvixottes, Sancho Pansas, 
Mahomeds, Bileams, alla dessa margkunniga ryttares luftsprång
försvinna såsom en rök mot denna färd. Det var 
visserligen ej första, snarare den femhundrade gången, Greta suttit
till häst, då, som man känner, detta ej är opassligt med
fruntimmer på landet; men det var första gången, hon
gjorde det i sällskap med någon adjunkt. På samma sätt
med magister Falallelej. Han hade ännu aldrig åtnjutit den
förmånen af en så förnäm dams åtfölje. Läsaren må då
föreställa sig, hvilket krusande, hvilka nigningar och 
krumbugter föregingo å ömse sido, innan man kunde komma
sig å stad. Magistern ville vara artig och hjelpa mamsellen
upp, hon åter yrkade att få biträda adjunkten, som fått den
elakaste hästen att sköta. Ändtligen slutades 
komplimenterna på det sätt, att Greta ledde sin grålle emot en 
gärdesgård och kom på detta sätt utan svårighet på sin plats;
magistern band sin mot en hökärra och tog på kanten af
stegarne ett lätt och lyckligt språng upp på sin Rosinante.

Nu sutto de båda till häst; men härvid uppstod å nyo
bryderi, hvilken skulle rida först. Greta yrkade, att 
magistern skulle visa vägen, han återigen påstod, det 
höfligheten mot det täcka könet fordrade motsatsen, och de hade
visserligen ännu i denna stund icke kommit ur fläcken, om
ej en af kamparne, nemligen magisterns, gjort utslag i saken
och kastat sin ryttare i backen med sådant eftertryck, att
Gretas fåle skenade af det fortaste han kunde, ut genom
gårdsgrinden och så vidare fram åt vägen. Lyckligtvis
skadade sig ej adjunkten. Förargad och skamflat samlade
han alla sina krafter, svängde sig upp på sin grålle och
upphann snart mamsellen, hvilken ej litet gladdes, att faran
lyckligen var öfverstånden. Ridten saktades efter hand,
och fålarna gingo nu högst beskedligt. Magisterns 
halmhatt med sin breda bräm flägtade upp och ned; sjelf satt
han på hästryggen som en mjölsäck och ryckte under tiden
på grimman alldeles som en fiskare, när han metar 
strömming. Greta såg rätt behändig ut. Lockarne och de gula
banden på hatten fladdrade för vinden. Den hvita foten
framstack och beskref en snölinia öfver de gröna fälten.
Ridten försiggick utan några äfventyr. Hästarne lössläpptes,
tumlade sig i gräset, en svärm af flugor, trollsländor och
bi flögo dervid surrande upp, lärkan drillade öfver en 
kornåker, dufvan vände den bländande vingen mot solen, en
svala tappade i brådskan sitt frökorn, hundarne stodo stilla,
en berghäll gaf ett skimrande återsken och utför spegeln
halkade ett litet löf, som hvirflande föll ned från en 
närstående lönn.
Magistern och mamsell Greta nödgades taga vägen
hem till fots öfver en smal gångstig. Det var första gången,
de på tu man hand vandrat till samman i det gröna. 
Underliga tankar sväfvade kring fosterdottern, likaså kring 
magistern, ty se! de befunno sig icke alldeles ensamma. 
Osynligen hoppade bland väpling, käringtänder och kattfötter
en tredje vid sidan, en liten friskytt, lurande på tillfälle att, 
när så bar åt, skjuta en eller båda under halsgropen, det
vill säga i hjertat. Så länge gångstigen fortfor att utgöra
den <i>smala stråten</i>, lät det svårligen verkställa sig. Denne
gick derjemte i så många slingringar, att det var hart nära
omöjligt, äfven för det säkraste öga, att måtta rätt. 
Ändtligen kom man på den <i>breda</i>, der en rymligare plats 
öppnade sig. Här betjente sig den sluge, osynlige följeslagaren
af en fint, för att förmå de vandrande fatta posto. Kring
ett par tufvor vid ett stenrör hade den klipparen planterat
tjugo à trettio stånd af jungfrubär. En ej dålig läckerhet,
då man ridit vall. Magistern fick dem först i ögnasigte
och skyndade att deraf presentera en liten qvast. Greta
tackade och neg, började sjelf plocka och använda 
vedergällning med erbjudandet af en dylik till baka. Så vexlades
immerfort ratifikationerna.

Under tiden hvilade man sig litet, och detta pustande
på tu man hand skapade en viss förtrolighet, så att blick
mötte blick och hand stundom snuddade vid hand. I 
magister Falallelejs öga låg en hel kärlekspredikan. 
Ingångsspråket var: »Si, min kära, dägelig äst tu, thin ögon äro
såsom dufvoögon emellan thina lockar, thitt hår är såsom
getahjordar, och thina läppar såsom ett rosenfärgadt snöre»;
och propositionen: »Gretas däglighet», hvilken innefattade
fyra delar: »thess ögons tindrande däglighet, thess 
purpurfärgade kinders behag, thess hårs förtrollande ringdansar
och slutligen thess läppars oförlikneliga sötma.» I Gretas
blick stod en förgät-mig-ej och glindrade. Man språkade
om rågen, väderleken, auktionen, den engelska ladyn, 
kronofogden, blåklinten, så väl på fästet som på fälten, med
mera dylikt. Alla dessa ting flätade sig nu till huldrika
blomsterkedjor mellan de tvenne bärätande. Utgjorde rågen
den första virade länken, så kom den allra grannaste 
väderlek och sken derpå. Med rågen sammanfogade sig hela
bondauktionen. Näst derpå följde ladyn och vid hennes
sida kronofogden, hvilka, likt tvenne balanseringsmaskiner
eller lindansare, satte kedjan i rörelse. Till slut slingrade
sig blåklinten och annat småkrafs.
	
Nu voro jungfrubären uppätna. Från dem föll ögat
på en mängd väpling, hvilken frodades nära åkerrenarne.
»Ack! den som kunde hitta sig en fyrväpling»! inföll Greta.
»Jag har mycket hört talas derom, men aldrig funnit någon.»
-- »Icke heller jag,» genmälte magistern; »men vi kunna
ju försöka.» -- »Blott vi ej dröja för länge,» anmärkte Greta.
»Jag undrar, hvad klockan kan vara!» -- »Det skall jag
strax säga,» svarade adjunkten, hvarvid han uppdrog en
bred messingsring ur byxfickan, satte honom mot solen
och tillade: »hon är endast half eller på sin höjd tre qvart
till tio.» -- »Då hafva vi ännu god tid,» vidtog Greta, och
i samma stund föll adjunkten på knä å en tufva för att
tropligtigast gripa verket an med letande efter den önskade
väplingen. I samma ögonblick föll äfven Greta på sina
knäskålar midt emot på en annan kullerstol, vi mena tufva.
Der stodo de nu på knä anlete mot anlete. Den blåa
himlapellen, uppburen af österns och vesterns genier, hvälfde
sig ren och molnfri öfver deras hufvud. Midt på stod
en guldsol, ett blixtrande Jehova, ett alltskådande öga
broderadt. Trastar och lärkor, dufvor och siskor sjöngo
förlofmidagssångerna, och på bergklippornas altaren 
flammade dagens skimrande offerlåga. I blinken fattade Amor
sitt koger, tog en af sina hvassaste pilar och sigtade på
Greta. Pilen tog midt i venstra hjertkammaren, och en
djup suck flög ur hennes bröst. Genast sprang en ny pil
från kogret och sårade magistern, hvilken under ett sakta
»ack!» lade handen på bröstet och blickade uppåt, liksom
skulle han förstått sig på astronomi.

Nu börjades med all ifver letandet efter väplingen.
Man genomgick blomma för blomma, blad för blad. En
så sträng visitation undergår ej en gång det utländska
modekramet i hufvadstadeas packhus. Ändtligen blef
magister Falallelej den lycklige. Utan att säga någonting tog
han fyrväpligen, lade den samma på hattkullen och 
presenterade honom, ännu stålende på knä, med mycken sirlighet
åt mamsell Greta. Hon kunde knappast tro sina egna ögon.
--»Det var en allt för artig pjes» sade hos slutligen och
fattade väplingen mycket försigtigt med de två yttersta 
fingerspetsarne. -- »Vill ej mamsell Greta vara så god och
hålla honom till godo,» inföll adjunkten. -- Greta svarade:
»Det skulle var allt för ohöfligt af mig att mottaga en
gåfva, för hvilken magistern gjort sig så mycken möda.» --
»Jag ber ödmjukast!» svarade adjunkten, »alldeles icke! Var
så huld och försmå ej denna ringa uppmärksamhet, det
enda, obetydliga offer min aktning och vördnad för 
mamsell Gretas person kan ligga i dagen, tillfredstäld, om jag
för framtiden kunde af ödets skickelse härigenom tillskynda
mamsell någon fortune.» --  Vid uttalandet af de sista
orden gjorde han sin mun något lång, likasom han dermed
velat fråga: »hvad blir min lön?» -- Det ädelömma hjertat
kunde ej längre lida denna anblick utan det innerligaste
deltagande. Även Greta uttänjde sin mun till en liten
sockerstrut. Blott hattkullen och väplingen befunno sig
emellan dem. Kärleksguden smålog och flägtade förnöjd
med vingarne, som ett bi på sitt fluster. De afplockade
väplingsblommorna spridde rundt omkring sin välluktande
ånga, en fjäril beskref sin våglinia tätt förbi de älskandes
läppar. Amor makade dem ännu treåttondels tum närmare, och
plang! klingade en kyss, den första, kanske ock den hundrade,
som på dessa tufvor blifvit gifven. Magistern blef röd i
ansigtet som en klöfverblomma; dito Greta. Båda uppstego
från kullerstolarne, stilla, tysta och försagda. Greta såg
ned och nöp efter en prestnacke. Magistern snöt sig. 
Gångstigen låg ännu qvar. Ändtligen varseblefs han af ögat,
sedan det, en stund solblindt af den öfvermåttan 
obeskrifliga klarheten, återkommit till sig sjelft. Greta 
satte först sin fot i rörelse. Magistern lunkade smått efter. 
Intet ord 


vexlades; men på lätta vingar höjde sig Kupido för att
styra kosan till den pågåentde auktionen och der kanske i
skumrasket återträffa de tvenne lyckliga.

Tröskandet i brädspelet var länge sedan slutadt och
prosten, kronofogden och Lasse derifrån uppstigna. De
gingo i stället upp och ned på golfvet. Lasse följde 
prosten troget vid sidan, men knotade smått för sig sjelf vid
hvarje svängning till baka, emedan det kostade på. Knappt
hade Greta med, halmhatten i hand stuckit in hufvudet 
genom salsdörren, under det hon höll en knappnål i munnen,
hvilken hon hittat på gården (fyrväplingen var i bättre
förvar), förr än prosten, blifvande henne varse, yttrade:
»Jag har sökt efter dig, men ej kunnat få dig i sigte. Du
skall medfölja till auktionen i dag för att se, huru det kan
vara beskaffadt med den der engelska ladyn och om det
lönar mödan att inropa henne. Magistern kan göra dig 
sällskap. Laga, att vi snart få middag och kaffe ofvanpå. Du
får taga den breda enbetsvagnen och stångselen.» -- »Ja, 
söta pappa lilla!» svarade Greta, i det hon tog knappnålen
ur munnen och satte henne i bröstet; »det skall genast 
verkställas.» -- Magister Falallelej satt under tiden i sina 
betraktelser ensam på kammaren. Han rigtigt tyckte, att det
var någonting, som hade satt sig fast vid läpparne. 
Verkligen gick han äfven till den lilla spegeln för att efterse,
hur härmed kunde hänga till samman. Han synade och vände
munnen till höger och venster. Allt var sig likt och i
helbregda skick. Tusen gånger återkallade han i sin 
inbillning den himmelska kyssen och kunde ej rätt begripa,
hur det tillgått. Der var tufvan, här hattkullen. Der lågo
de på knä, här presenterade sig fyrväplingen. Men den
obegripliga, förunderliga, eldfängda kyssen, huru kom han
med i spelet? Länge bråkade han sin hjerna härmed, till
dess prosten ur sitt fönster ropade med basstämma: »Herr
magister, kom ned oeh spisa! kronofogden väntar på 
appetitsupen!»

Strax efter måltiden skedde afresan. Något ytterligare
besvär med kronofogdens bångstyriga kampar slapp magister

Falallelej, ty drängarne voro hemkomne från ängen. I
stället egde han det ljufva nöjet att få köra för mamsell
Greta, likväl sittande till venster om henne. Under färden
sökte han på det mest plastiska sätt, han förmådde, beskrifva,
hvad man förstod med en auktion och huru dervid tillgick,
emedan Greta lika så litet som prosten varit van att
bivista någonting dylikt Vid framkomsten körde kronofogden 
midt in i bondhopen, hvilken, då den varseblef
honom och prosten, vördsamt makade sig undan. Hattarne
avlyftes till större delen. De, på hvilka hufvudbonaderna
blefvo qvarsittande, voro sådana, som redan tagit sig för
mycket, allt för mycket till bästa.

Auktionen var redan i sin högsta fart. De långa 
bondhalsarne sträckte sig likt bugtande kalkonnackar öfver det
uppbjudna; en del af skaran stod på tå, andra kikade mellan
ryggarne på de framom stående; piporna blossade; hattarne
sutto på tre qvart; sorl och bränvins-ångor; påbjudningar
af ett, af flere, ja, af många bud; skrik och smått käbbel.
Auktionisten stod röd och varm i skjortärmarna och utropade 
med hes röst det, som skulle försäljas. Kastruller
klingade; träskedar slamrade; blankt skurade kittlar lyftes
högt upp mot takåsen till allmänt beskådande; man knackade
på porslinsskålar för att profva, om de voro spruckna; 
qvinfolken stodo vid sidan af sina männer eller fäder att gifva goda
råd; läderpiskorna vredos af och an på ryggarne; man
snusade, hostade, bjöd tobak, lade hakorna öfver hvar andras
axlar; med ett ord, auktionen var i sitt skönaste flor. I
en liten kammare lemnades förtäring för tillfället. Detta
kyffe var alldeles fullproppadt med sittande, stående, rökade
och drickande personer. Hundar lupo in och ut. Ingen
katt tordes visa sig. Alla tättingar hade samlat sig i en
stor lind på gärdet för att der i ostörd ro hålla sitt 
colloquium familiare. Äfven skatorna hade flytt för bullret.

»Det här står jag ej ut med,» sade prosten genast vid
ankomsten; »men låtom oss i stället taga i närmare 
skärskådande den der stora engelskan.» -- Han fick anvisning. 

Greta medföljde, och hennes tillstyrkan blef, att söta pappa
skulle inropa henne. -- »Godt,» sade gubben och vände
till baka, blandande sig i bondhögen. Knappt hade 
auktionisten blifvit de höga resande varse, förr än han mycket
kruserligt bjöd dem stiga in i auktionsrummet och der
taga en plats. Greta stadnade utanför att bese några 
kokkärl, magistern att syna ett par gamla sammetsbyxor, hvilka
till försäljning blifvit inlemnade af en enkefru prostinna, 
enda arfvet efter hennes salig man, utom en koftan och
några böcker. Permissionerna föllo magister Falallelej på
läppen, i synnerhet då han förmodade, att de ej skulle
vara utan all effekt inför Gretas ögon. Han hejdade sig
likväl snart, när han erinrade sig prosten och hvad han
möjligen skulle komma att säga, i fall adjunkten dristade
pådraga sig sammet. Han afstod alltså från beslutet att 
inropa dem. Solen gick emellertid ner. Auktionen led till
slut. Den engelska ladyn blef rigtigt inropad. I den lilla 
bäcken, full med gåsfjädrar och ankdun, stod redan kronofogdens
hästar och sörplade sin aftondrick; bakom deras svansar
upptindrade ett välmående och frodigt prostansigte, som
efter hand höjde sig öfver hästryggarne och slutligen 
uppsteg såsom måne i trädtopparne.

Det blef svalt. Magistern frös väl icke, ty han hade 
flera resor varit inne och låtit traktera sig af sockenborna.
Men synd var det med Greta. Hon stod der på gården, tyst
och småledsen. Hon var dessutom tunnklädd. Då tager
magister Falallelej dristighet till sig och frågar, om han ej
fick bjuda mamsell Greta af hvad som förefans i 
skänkrummet? -- Hon neg och prutade emot i början; slutligen
gaf hon med sig och sade: »Kanske, om det så skall vara,
litet kläds-ost med bröd.» -- Deraf lågo långa, tjocka skifvor
afskurna. Hvardera kostade en skilling. Magistern skyndade 
att villfara hennes önskan och utbar på en tallrick
den brynade osten, jemte några breda brödskifvor. Greta
mottog föräringen och satte sig på en upp- och nedvänd
skottkärra att spisa. Härmed var ej nog. Magisterns hjerta
var öfverfullt af välvilliga känslor. Han hastade för den

skull åter in, tillbakakom efter en stund, ungefär då ena
kanten blott var qvar af osten, och presenterade med 
handen till bricka »ett glas bischoff,» som det hette, och hvilket
egentligen bestod af dåligt rödt vin med sirap uti. -- »Jag
tackar ödmjukast,» sade Greta, med blicken ännu mer 
tacksägande, »det här blir för stor traktering; men magistern
förtär ingenting sjelf.» -- För tredje gången trängde sig
adjunkten in i skänkrummet, återvände med ett glas för sin
räkning. Nu var kläds-osten till punkt och pricka 
expedierad. -- »Får jag lof» sade adjunkten halft bäfvande, i
det han fattade sitt glas och äfven Greta höjde sitt, »får
jag lof att taga mig friheten och föreslå en liten närmare
bekantskap?» -- Härvid stannade han och förmådde ej framsäga 
det öfriga. Greta var raskare. »Med mycket nöje,»
framläspade hon och nöp härvid i hop munnen på det allra
för sötaste vis. -- »Får jag lof,» återtog magister Falallelej,
»att föreslå en liten kusinage?» -- Det sista ordet uttalade.
han med en så finurlig stämma och en så len och innerlig
ton, att omöjligen någon annan än en förälskad landtadjunkt
skulle kunna eftersäga det samma. Greta steg upp och neg,
klingade och tackade. Magistern bugade och stjelpte hela
glaset på en gång i sig. Denna oförsigtighet var hardt nära
att bringa honom från andan; ty i samma ögonblick, han
satte glaset till läpparne, uppstötte ur hjertgropen åtanken
på den outsägeliga lyckan att ha blifvit kusin med mamsell
Greta. Detta åstadkom en kittling i gommen och förde
bischoffen en rasande väg ned i vrångstrupen, hvilket gjorde,
att magister Falallelej höll på att storkna. Någon besegling 
på kusinaget kunde ej ske, ty vittnen befunno sig
öfver allt, och mer än tre minuter åtgingo mellan klingandet
och upphörandet af hostningen.

»Hvar är Lasse?» frågade prosten, hvilken nu jemte
kronofogden utkommit på gården. Ingen hade sett, än
mindre ihågkommit honom. »Lasse!» dundrade gubben, så
att det ljommade i logväggarna. En och annan bondnacke
vände sig om vid ropet, och, då prosten förnyade det
samma, kom en ung dräng med hatten i hand 
framspringande med förfrågan: hvad prosten ville? »Din toker,»
mumlade gubben, »jag menade prestgårdes-Lasse.» Snart
blef gåtan likväl upplöst. Ett förskräckligt tumult 
genskallade från en bakgård. Prosten trodde sig i ljudet 
igenkänna rymmaren och skyndade dit. Här försiggick ett
kämpande på lif och död. En stor rusthållarehund hade
fått Lasse i kragen och höll just nu på att kasta honom
under sig. Ingen tog eller ville ge pardon. Om prosten
ej kommit till hjelp, hade Lasse säkert blifvit illa 
trakterad, ehuru han redan fått sina minnesbetor; ty, 
oberäknadt ett blått öga och en sargad underläpp, voro öronen
ganska illa naggade. I vredesmod slängde gubben sin stora
hasselpåk i höjden och gaf dermed den angripande ett så
häftigt slag öfver ryggen, att han genast släppte sitt rof
och tog till fötterna. Lasse, som nu ånyo kom på benen,
varseblef sin husbonde och hastade mot honom, liksom
ville han bedja om försvar. -- »Har jag icke sagt det»,
röt gubben till, »att ingen auktion kan försiggå utan gräl
ock slagsmål! Stackars min Lasse! jag fruktar, du fått stryk.
Det skall också bli den sista gången, vi öfvervara ett sådant
tumult» -- Gubben vände sig nu till de öfrige. -- »Låtom
oss resa. Greta och magistern herbergera den engelska
ladyn på sin vagn. Jag har tillsagt om hennes upphemtning 
och fastbindande bak i åkdonet. Men ni får ej köra
fort med henne. Hör du det Greta!»

Man begaf sig på hemvägen. Snart försvunno prosten
och kronofogden ur ögonsigte bakom de skymmande 
backarne. Magistern körde, enligt de undfångna orderna, i
smått lunk efter. Silfverblank och klar flög månen mellan
träden och kastade på de resande sina darrande strålar. På
vägkanterna hade lysmaskarne tändt sina lyktor, och öfver
ängerne låg ett tunt flor af en genomskinlig dimma, hvilken
smått höjde och sänkte sig, liksom någon legat derunder
och andats. Lingon- och blåbärsriset hade förlorat sin
grönska och stod insvept i de nedfallande skuggorna från
gran- och tallskogen. Ner i dälderna var luften kylig, på
höjderna ännu ljum efter de sista solstrålarne. Länge sutto 

de älskande stumma och tysta vid hvar andra. Pustandet
från ladyn var det enda, som afbröt den enformiga 
stillheten. Ändtligen repade Greta mod. -- »Tycker inte kusin,
att vi köra något långsamt?» föll hennes tal. -- »Jo, 
visserligen,» svarade adjunkten; »men prosten har så velat.
Likväl, om kusin behagar, skola vi jemka på litet fortare,»
hvarpå han gaf kampen en smäll. -- Uff! sade ladyn och
drog en djup suck. Vagnen rullade utför en stenig backe
med knuff på knuff. Under tiden en paus. Nedkomna
på släta vägen fortsatte adjunkten: »Kusin sjunger rätt väl.»
-- Uff! sade ladyn. -- »Jag ber ödmjukast! bästa kusin,»
svarade Greta, »alldeles icke.» -- »Förlåt mig,» igentog
magistern, »jag hade den förmån, att i förrgår höra kusin
sjunga ned i trädgården.» -- »Det kan jag ej påminna mig,»
genmälte Greta. -- »Jag skall till och med kunna säga,»
fortfor adjunkten, »hvad kusin vid detta tillfälle sjöng, Det
var den charmanta visan: <i>Välkommen, o måne, min åldriga
vän!</i> Sången slog sig rätt väl ut. Kusin har i sanning en
tenorstämma. Kanske, om jag skulle våga någon anmärkning, 
håller kusin allt för mycket på rösten.» -- Uff! sade
ladyn och gaf till ett högt fnysande. -- Adjunkten fortsatte: 
»Hur angenämt under en så härlig månskensafton
som denna, om kusin läte höra något af sin melodiösa sång!»
-- »Jag har så ondt i bröstet,» hostade Greta. -- »Dermed
är ingen nöd,» invände magistern. -- »Jag kommer ej i
håg orden,» krusade hon ytterligare. -- »Dem skall jag lära
kusin», genmälte adjunkten. »Var så god och vägra mig ej
längre detta oskattbara nöje.» -- »Jag skall försöka,» 
medgaf slutligen Greta, »endast kusin är så söt och 
understöder mig.»

Båda uppstämde nu sången; men, knappast var den
andra raden af första versen: <i>Som ensam tycks lindra min
smärta,</i> börjad, förr än ladyn uppgaf ett högt skri. Hvad
derpå följde, förbigå vi; men, när prosten morgonen derpå
vaknade, förundrades han ej litet, att en koloni af unga
engelsmän befann sig på prestgården.

På denna färd följde nu för de båda kusinerna en rad
af idel jublande och hugnerika dagar, ehuru få; ty de voro
endast sju. Men hvad hinner icke kärleken, framför alla
andra gudomligheter, äfven på en så inskränkt tid! 
Fastebrefvet var väl icke uttaget, än mindre gravationsbeviset
företedt; men den muntliga öfverenskommelsen på tufvan,
äfvensom kusinaget i bischoffen, voro nog. För att 
regelmessigt och åskådligt framställa dessa sju kärlekens punkter,
denna rosenkrans af hjertats innersta begär och önskningar, 
dessa fröjdens, fridens och lycksalighetens skapelsedagar, 
vilja vi här uppkalla dem i den ordning, de följa
hvar andra.

<sp>Torsdags morgonen</sp> (dagen efter auktionen och den
märkvärdiga resan) låg ännu milt i sitt kaos. Grundämnena
på djupet, endast väntande på skapelseordet. Det förflutna
sväfvade som lätta drömmar öfver hjertat. Det kommande
endast i dunkla aningar. Magistern tog sin flöjt och blåste
vid det öppnade fönstret morgonreveljen. Vid klangen
sprang ett annat upp snedt öfver, och ur det samma stack
magisterns huldgudinna ut hufvudet med en nick och ett
vänligt: »God morgon, kusin.» Nu blef det ljus öfver den
kaotiska massan, och ett vänligt: »God morgon!» ljöd till
bak, åtföljdt af en flöjtdrill, som väckte den lilla 
hämplingen i syrenhäcken att slå sitt adagio. Nu inströmmade
en salig förtjusning i bådas hjertan. Det blef så fullt, så
öfversvämmande här inom. En kärlekens mägtiga ande
hade deröfver utslagit sina vingar. Allt började lefva och
röra sig. Nu blickade de till baka i det förflutna, der 
endast ödsligheten och natten herskat. Derpå skådade de in
i det närvarande och tillkommande, och se, der låg endast
dag och ljus, och de åtskilde det framfarna och det närvarande 
och kallade det förra <sp>natt</sp> och det senare <sp>dag</sp>;
och blef af morgon och afton den första kärleksdagen.

Men ännu fans ingen <sp>himmel</sp>. Det är endast Frejas
dag förbehållet att skapa en sådan, och den följande, 
nämligen <sp>Fredagen</sp>, var dertill utkorad. Redan den synliga
höjde sin fägring i den fullkomligaste glans. Knappt hade 

österns rödbetfärgade sken öfverstänkt hvalfvet med sin
högröda purpur och efterhand förvandlat sig i den gula
morotfärgens prakt, förr än dagen slog i solen ut sin blomma
och kringspridde från dess strålkalk ett flödande ljus. Hon
stod i det oändliga, såsom en gyllene neckros i det 
ljusblåa vattnet. Ingen molnfläck skymde den minsta våg af
den utbredda skimmerfloden. Ännu skönare och mer spegelklar 
var den osynliga himmel, som hvälfde sig öfver de
älskandes hjertan. Äfven der strålade dagen, men en 
fridens och den stilla fröjdens jubeldag. I dômen sjöngo
outsägliga toner hymner till kärlekens, och dess guldålders
ära och lof. Fästet der ofvan och fästet der under voro
åtskilda. Man omgafs icke mer af den tunga, jordiska luften,
som nedfaller i snö och hagel, i droppar och dagg. Man
sam i eterns fina, lätta och ungdomsfriska böljor, i himmelen 
der ofvan. Der var ingen omvexling af kyla eller
värme, af moln eller klarhet. Allt utströmmade i ett mildt
lagom, i ett rent, obemängdt ljus.

Mellan en liten blomsterparterr i prostens trädgård 
utbredde sig denna himmel i sin egentligaste glans. Mamsell
Greta hade dit nedgått för att understödja några lutande
levkojor och ombinda en törnrosbuske, som ville utvidga
sig allt för mycket på bredden. Magistern varseblef det
från sitt fönster. Den <i>första hjelpsamheten</i> är alltid den
bästa, tänkte han, och skyndade genast till biträde. Det
var, som hade han fått bevingade sandaler vid fötterna.
Med lätta, flygande steg var han utför trappan, på gården,
genom grinden och midt för den älskvärda blomstersköterskan. 
Greta smårodnade, men uppslog ögat med hela sin
blåa himmel. Magistern stod deri fullkomligen bespeglad.
Man jemkade och band, man blåste bort dammet från de
täcka blomknopparne, afplockade de vissnade bladen, och
snart stodo levkojorna, såsom hade de fått snörlif, raka och
prydliga och höjde sina stänglar mot fästet. Knopparne
bibehöllo likväl sin lutande ställning. Törnrosbusken 
bildade sig äfven efter hand till en uppspirande rotunda, 
öfverst fullbehängd med utslagna och outslagna rosor.
Arbetet var fullgjordt. Då bröt mamsell Greta med
halft darrande hand den skönaste, hos kunde upptäcka af
törnrosorna, en nyss utuprucken, lefnadsfrisk och 
kärleksrodnande, och räckte henne åt magister Falallelej, småleende,
blygt, oskuldsfullt, men med uttryck från ögat af den ömmaste 
känsla. Med mycken grace tog han den räckta symbolen, 
tryckte henne till sina läppar, den käraste och ljufvaste 
af alla skänker, han i tiden erhållit. Här strålade nu
öfver de båda en outsäglig himmel af förtjusning. -- »Och
jag har intet att gifva kusin till baka,» suckade adjunkten
och kysste än en gång den mysande och doftande rosen.
»Skänk bör föda återskänk,» tillade han efter en paus och
afbröt likaledes en blomma (det var en levkoja), fogade
dertill ett par myrtenqvistar och räckte den lilla gåfvan åt
Greta. Hon i sin ordning kände sig äfvenledes öfverströmmad 
af en himmelsk salighet, neg, rodnade, tackade och
satte den kära åminnelsen vid det bäfvande bröstet. Nu
hördes det prassla i gångarne. Man vaknade ur drömmen.
Båda vände åter hvar och en till sitt. En hel timme satt
magister Falallelej vid sin pipa och betraktade den 
oskattbara gåfvan, drog långa, hvirflande bloss öfver rosens 
hufvud, utan att rätt komma sig för, hvad han skulle företaga
med henne, antingen sätta blomman i vatten, inlägga henne
till ett herbarium eller deraf mala en rosenperla att bära i
urkedjan. Slutligen påminde han sig i Fischerströms diktionär, 
på bokstafven B., hafva läst, huru blommor länge
kunna förvaras i sand. Han afklippte för den skull med
en sax det afbrutna stället, så att det blef jemt och utan
någon slitning af trådar från stjelken eller barken, vaxade
den lilla ändan, tog en liten stenkruka, satte rosen deri
och öfversållade henne med våt sand, samt lät nedställa det
helgade kärlet i källaren. En underlig behandling af en
så dyrbar present! Tanken var likväl ingifven af sjelfva
kärleken, och få vi kanske framdeles se, hvilka följder häraf
komma att alstras. Mamsell Greta vidtog ett helt annat
sätt, och det, som är hela hennes kön eget, hon satte 
buketten i vatten. Ett ritadt glas med förgylda ränder 

undfick den äran att i sitt sköte hysa så väl levkojan som
myrtnen, likväl endast på några dagar; ty, när levkojan 
började falna och dofterna voro förflugna, gömdes både hon
och qvisten i ett fint postpappersblad i lönnlådan af det
lilla syskrinet. Så tillbragtes Fredagen, och äfven af den
dagen blef det en kärlekens morgon och afton.

På den tredje, som var <sp>Lördagen</sp>, framkommo örter
och blad; egentligen var det endast <sp>spenat</sp>. Greta hade
satt sig på farstutrappan för att plocka grönt till torkning
för vintern. Hvad var naturligare, än att magister Falallelej 
här erbjöd sitt biträde! Prosten och Lasse voro gångna
åt gärdet att beskåda rågen och huru långt han var 
kommen i mognad. Så mycket lägligare tillfälle för de älskande
att träffas ostörda och samtala med hvar andra. Spenaten
repades. Magistern undfägnade med historier. Ändtligen
uppgick han, när detta tröt, efter sin visbok och derur
ömsom läste och sjöng. Sex pipor af den »aromatiska»
tobaken voro utrökta. Deraf kan läsaren mäta tiden för
sammanvaron. Slutsatsen af det lästa och sjungna blef
att adjunkten på kusin Gretas vänliga anmodan lofvade i
afskrift meddela åtskilliga stumpar. Ett ljuft och angenämt
uppdrag. Helt annat än den vanliga renskrifningen i kollegier. 
Hvad kärleken likväl är för en enväldig president!
De underhafvande lyda så gerna, ja, äfven om besväret
belopp sig på sexterner. Nu kunde magistern äfven rita
något litet eller, för att tala i konstspråket, han förstod sig
på teckning. Planen var redan i hufvudet uppgjord. De
skönaste örter och blommor skulle i den härligaste 
rosenkrans slingra sig kring titelbladet af den lofvande 
visboken. Och nu, när qvällen kom och daggen perlande föll öfver
fälten, och ångan från kaprifolier, spiréer, Jungfru-Mariæ-hand, 
åbrodd och lavendel utflödade i den afsvalnade luften,
på hvilka ljufva strömmar vaggades icke hjertat, så att, när
prosten efter förnyad vandring hemkom på aftonen och
tillsade adjunkten: »I qväll skall magistern göra bön, och
du Greta taga upp psalmen,» smög sig en så ren, stilla 
andakt in i de älskandes hjertan, och melodiösare hade aldrig 
Greta uppstämt: »Nu hvilar hela jorden,» än i detta ögonblick. 
Och så blef det äfven af denna tredje dag en kärlekens morgon 
och afton!

Den <sp>fjerde</sp> dagen upprann på fästet. Det var <sp>solens</sp>,
månens och stjernornas dag. En gång om året plägade
alltid prosten med hela sitt hushåll göra en lustfart på sjön
till en liten holme, som egde tvenne namn, ett för våren
och ett för sommaren. Om våren kallades han <i>Liljekonvalje-ön</i>, 
i anseende till den myckenhet af liljekonvaljer, hvilka
der växte. Alla eller de flesta buketter, som pingsthögtiden 
prydde bondflickorna, förskrefvo sig från denna ö.
Man kunde sålunda säga, att doftet från holmen spridde sig
kring hela socknen. Om sommaren bar den namn af <i>Hallon-ön</i>, 
emedan man derifrån hemtade en rik skörd af denna
bärsort. I afsigt att inhösta dessa skulle ofvan nämde 
lustfärd nu försiggå. Prosten steg först i ekstocken, derpå
Lasse och slutligen Greta och magistern. Denna dag var
högtidlig, icke blott för familjen; han utgjorde äfven för
Lasse en minnesdag, ty på den samma skedde alltid med
honom en generalplaskning och tvagning. Ogerna ingick
han härpå och morrade vid sig sjelf att aldrig mera 
medfölja, hvar gång prosten tvingade honom i sjön, men 
bortglömde vid nästa tillfälle sin orubbliga föresats. -- Magister
Falallelej skötte årorna. Prosten lade ut sitt gäddrag, och
Lasse stod med båda framtassarne på kanten af ekan och
såg undersamt omkring sig. Några famnar bakom rodde
det öfriga hushållet, vi mena gårdsfolket, så man- som
qvinkön. De medförde munförrådet samt en mängd korgar
till bärplockningen. Skaran lägrade sig på en liten 
grönklädd och stenfri kulle, som höjde sig öfver ön och 
omgafs af höga aspar. Den enkla anrättningen utbreddes på
det friska gröngräset, och nedom kullen till venster hade
naturen rätt näpet och behändigt lagt en berghäll, der eld
beqvämligen och utan våda kunde uppgöras. Lasse förständigades 
att uppföra sig värdigt och stilla, och, på det
han ej olofligen skulle lägga sig till något, fick han sin
särskildt anvista plats under en tall, der han egde att 

afbida undfägnaden. Till yttermera visso och bekräftelse
på anmaningen lade gubben sin käpp bredvid honom till
tecken, att dit fingo hans aptits svallvågor gå, men icke
längre.

Måltiden skulle nu taga sin begynnelse. Prosten blottade 
sitt hufvud och hopknäppte händerna, hvilket efterföljdes 
af de öfriga. Han läste sjelf till bords, hvarefter
en psalmvers sjöngs. Lugn som en spegel låg sjön; samma
lugn hvilade på allas anleten. Öfver vattnet spridde solen
sina varma och lifgifvande strålar; samma förklaringssken
utbredde sig öfver den samlade skaran. Intet löf prasslade
i träden, blott ett och annat i kronorna. Samma stillhet
herskade i den bedjande ringen. Man varseblef endast
ögonens blinkande, läpparnes rörelser och röstens lätta in- 
och utandande af luften. Som ett rökelsedoft uppsteg från
blomster och hallonbuskar välluktande ångor. Öfver hjessorna 
höjde sig den blå himladômen, der solen brann i sin
middagshöjd och speglade sig i haf och sjöar, floder och
källor, i blomsterkalkar och glada menniskoögon. Kring
ön hade sommaren utlagt den gröna tapeten, sirad med
mångfaldigt omvexlande rosor i ett skiftande färgspel. Här
hade borstnejlikor samlat sin i en röd krans, det hängde
den enkla nyponblomman på sin taggiga qvist, än blek som
en statsdam, än rosenröd som en landtflicka. Öfver hennes
hufvud utbredde berberisen sina åt solsidan halft rodnande,
men ännu omogna, klasar. Prostens blickar voro vända
mot höjden och liksom uttalade det saliga mål, de sökte
och en gång hoppades att uppnå.
	
Vid gubbens anblick uppsteg ur Gretas innersta en
tyst, men brinnande bön för den älskade, gråhårige 
fosterfadren. Hon kallade till baka de flydda åren, hvad hon
fordom varit och i hvilket lyckligt läge hon nu befann
sig. Hon erinrade sig sina föräldrar och hur fattigt och
armt hennes lif blifvit, om ej gubben upptagit henne till
sitt fosterbarn. I detta ögonblick framstälde sig för 
inbillningen hela hennes försvunna barndom: den ringa koja,
som sett henne födas; de hulda föräldrarnes outtröttliga
omsorger och vakor; hur mången gång hon såsom barn
nödgats gå hungrig till sängs och blifvit af de moderliga
kyssarne och sången öfvertalad till tystnad och sömn, den
grofva klädnaden, armodet räckte henne, ofta sämre än
ett tjenstehjons; derefter de trogna vårdarenas frånfälle,
hennes bittra tårar vid griften; den hopplösa utsigten för
framtiden; slutligen den ljusnande strimman, dagen, då den
oförgätlige fosterfadern tog henne till sig, försåg henne på
det bästa och bar en så huld omvårdnad för henne; huru
hon under hans ögon tillväxte, blef gladare, lugnare och
mera sorgfri; huru han lärde henne hennes kristendomsstycken, 
var sträng, men mild, samt höll henne till arbetsamhet, 
ordning och ett sedigt uppförande. All detta framstälde 
sig för hennes inbillning i en enda lysande och klar
punkt; och, då hon nu å nyo betraktade den vördade 
fosterfadern, trängde sig en stilla tår fram ur ögat, banade sig
väg utför kinden, nedföll och upptogs af en förgät-mig-ej.
I samma ögonblick undanvek vinden ett af asplöfven. Solen
sken genom öppningen ned på blomman, kysste och
uppsög med sina varma läppar tårperlan.

Äfven prosten befann sig skakad och upprymd. Den
enda dagen, då han talade om sin saliga hustru, var denna.
Hon hade haft detta ställe synnerligen kärt. Med innerlig
rörelse gick gubben på den dagen omkring ön och visade
den täcka lönnen, på hvars grenar hans salig Fiken brukade
hänga sin hatt; bergskrefvan, der hon legat på knä och
kokat eftermiddagskaffet; syrenbusken, hvilken hon med
egen hand planterat och som nu uppväxt till en manshöjd;
udden och den höga stenen, hvarpå hon stått och beskådat
solnedgången samma år, hon slutade sina dagar. Vid 
anblicken af det sist nämda tindrade alltid en stor, klar tår
i gubbens öga, och hans stämma blef darrande och beklämd.

Också magister Falallelej och Lasse voro ej utan en
viss hjertnupenhet, ehuru på olika sätt. Båda grundade på
<i>ett godt brödstycke</i>; Lasse egntligen på en kryddlimpa, som i
gröngräset spridde sitt angenäma doft och såg högst 
välsmakande ut. Ty värr låg den elaka käppen emellan. 
Adjunkten grubblade på ett pastorat och tänkte sig redan 
förflyttad midt ibland vajande åkerfält, ett frodigt mulbete,
välgödda kalfvar, ett rikt fiske och en intagande belägenhet.
Han målade sig Greta såsom en högst treflig pastorska,
fryntlig och glad, ombonande sin man med all upptänklig
omsorg; ja, han såg till och med hennes hand, hvilken
sockrande rörde sig öfver en skinande ostkaka. 
Medvetslöst tog han sig härvid om munnen. Lasse gjorde det
samma med tungan.

Förfriskningarna voro intagna och hallonplockningen
börjad. Greta och magistern utgjorde ett parti, gårdsfolket
det andra. Prosten och Lasse sågo på. Den förra njöt af
sin snugga, den senare högg efter flugor och mygg. Nu
darrade solens vingar öfver vågen, lik en guldfjärils öfver
en blomma i det ögonblick, han är färdig att sätta sig. I
skogen tvärs öfver hörde man skällornas ljud. Tjenstefolket
lagade sig till affärd. Den ena efter den andra framgick
til »kära prostfar» att tacka för välfägnaden. Snart voro
farkosterna utskjutna i vassen, och derifrån genskallade
omvexlande sång och skämt.

Greta föreslog, att magister Falallelej skulle ro ut ett
stycke på sjön och låta höra sin flöjt. Detta behagade
prosten öfvermåttan. Adjunkten styrde alltså ut på vattnet
med den lilla ekan, fälde årorna och började blåsa. Greta
hade valt sin plats på en berghäll. Solen badade den ena
kinden i vattnet och låg med den andra blossande öfver
ytan. Stränderna speglade sina omskiftande landskap i
djupet, sina höjder och dälder, furuskogar och marbuskar,
renmossa och mjölonris, blåklockor och talltrastar. Längst
bort i vattnet flöt en smal silfverstrimma, som efter hand
förlorade sig i skuggorna från de bortskymmande bergen.
De lena flöjttonerna svingade sig kraftfullt öfver ytan och
spelade med ljufligaste ackord på känslan. Äfven gubben
smålog af förnöjelse. -- »Han är ändå icke utan sina 
talanger,» bifogade han, vändande sig till Lasse, som dervid
gäspade ett långt: Ja-a. -- Solen var nu nära att gömma
sin sista blick, under det hon öfver himmelen kastade en

purpurslöja, som i långa våglinier nedhängde öfver skogar
och berg, med de yttersta flikarne mera förgylda än de
öfriga. Hon blundade allt mer och mer och låg på spegeln,
som en tår på ett rosenfärgadt blomblad. Nu nedsjönk hon,
och en lång, darrande och småningom tillbakadragande stråle
följde henne. En och annan gnista af denna stråle hoppade
på vattnet och skälfde som ett smält guld på Gretas knä.
Tonerna fortklingade, och med hvarje förnyad höjde sig en
kärlekens suck ur åhörarinnans bröst, till dess alla suckar
samlade sig i denna tysta bekännelse: »för dig, bästa kusin
Falallelej, vill jag evigt lefva och dö!»

Den <sp>femte</sp> dagen var mindre glansrik och betydelsefull. 
Den hedrades likväl, såsom foglarnes dag, med en
kär åminnelse. Greta hade länge önskat sig, som hon sade,
»en liten sångare i sitt fönster,» och hvem ålåg det närmare 
än adjunkten att söka villfara denna åstundan? Han
fullgjorde den äfven till hennes största nöje. Genom några
utsatta sprenglor lyckades det honom att fånga en steglitsa.
Då adjunkten, såsom uppfödd i en skogsbygd, var händig i
hvarjehanda, hade han snart en flätad bur färdig att deri
hysa den lilla fången. Greta blef öfvermåttan glad och
igenkände äfven häri ett förnyadt prof på magisterns ömma
böjelse för hennes person.

Den <sp>sjette</sp> dagen kom och förde detta språk i munnen:
»det är icke godt att magister Falallelej är allena; vi vilja
skaffa honom ena hjelp, till den han sig hålla må»; och
derpå lade han Gretas hand i magisterns. Båda stodo der
i sitt oskulds-eden; magistern i sin halmhatt, med 
förtjusningens fulla himmel i hjertat; Greta i sin storrutiga 
klädning, med en nyponblomma i locken och tusen ljufliga
tankar i sinnet; och dagen tog dem i famn och bjöd dem
tillväxa och förkofra sig. Ännu hade ingen arg och lömsk
fiende smugit sig in i den trefliga lustgården. Steglitsan
sjöng, flöjten tonade, blomsterparterren frodades, fosterfadern
kände ännu icke förhållandet, än mindre någon annan. En
ljus ström af stilla fröjd och kärlek genomflödade de 
älskandes bröst. Allt andades lugn och frid. Sjelfva Lasse 

gick med det försonligaste lynne upp och ned på
magisterns kammare, glömsk af den lidna oförrätten. Men, ack!
stunderna ila. Bladet kan snart vända sig, solen gå i moln
och en bullrande åska med sitt oväder nalkas. Njuten den
korta, flyende sekunden! I morgon, och allt är förvandladt,
sällhetens tempel i sitt grus, och ögat kalladt endast till
gråt och må hända ett evigt farväl.

Närmaste orsaken till det inbrytande ovädret var
följande. En afton hade mamsell Greta i köksskafferiet på
en af de nedra hyllorna låtit insätta ett fat med smör.
Skafferiet var utan lås och blott försedt med en haspe, som
sällan pålades. Om morgonen saknades smöret. Naturligtvis
uppstod den frågan, hvarthän det så plötsligen kunnat
taga vägen. Misstanken föll på tjenstepigan, som städade
för magister Falallelej; ty hon hade öfver natten legat i
köket. Hon togs i förhör, men nekade. Då upplyste en
af kamraterna, som länge haft ondt öga till henne, emedan
hon genom sin inställningsförmåga förstått tillfjeska sig
förmånen af städningen, att hon ej plägade sofva ensam, men
hade hos sig en sängkamrat, hvilken möjligtvis begått
illgerningen. Detta skötebarn var ingen annan än en af de
unga engelska gentlemännen, som framför sina syskon
utmärkte sig genom sin brokighet. På långt håll såg det ut,
som hade han fått på sig en af dessa storrutiga kappor, i
hvilka vissa svenska ungherrar låtit anglisera sig. Denna
brokighet hade till den grad hänryckt tjenstepigan, att hon
icke endast om dagen som oftast bar den lilla engelsmannen
på armen, men inbjöd honom äfven att om nätterna dela
sitt läger. Det var alltså icke otänkbart, att denna persedel
begått snatteriet. För att utforska rätta förhållandet,
föreslog magister Falallelej att låta väga den öfvermagade och
dymedelst få utrönt, om han verkligen hade de sju smörmarkerna
i sig eller icke. Sagdt och gjordt. Engelsmannen
upphemtades, man hopband hans fötter, hängde honom på
betsmannet och vägde.

Helt oförmodadt steg prosten in. -- »Hvad tar magistern
sig för?» sade gubben. »Ärnar magistern gå till
handa i hushållet?» -- »Nej, söta pappa lilla,» genmälte
Greta, som stått bakom och nu steg fram, »kusin skulle
endast hjelpa mig och väga den lilla engelsmannen.» --
»Hvilken kusin?» röt gubben till och skådade sig omkring.
Greta, hvilken nu, men ty värr för sent, insåg sin 
oförsigtighet, blef röd i ansigset som en pion. Magister 
Falallelej stod ej mindre förskräckt och släppte grisen i golfvet,
i det han likväl höll tummen på betsmannet qvar, vände
det om och sade: »netto fem marker.» -- »Hvilken kusin?»
dundrade prosten än en gång och slog en generalhvissling
med munnen. -- »Kusin Falallelej,» framstammade Greta,
lång i synen, som hade hon sjelf uppätit både smör och
fat. -- »Kusin Falallelej,» mumlade gubben, slog, åter en
generaldrill och tillade: »det var också en kusin, när alla
komma i hop.» -- Han gick derpå under tillsägelse, att
Greta och magistern skulle stiga upp på hans kammare.
	
Mera skälfvande voro visserligen icke Adam och Eva
efter bitandet i äpplet, än dessa två kusiner, hvilka nu
formligen skulle drifvas ur sitt paradis. Så tunga fjät
hade Greta aldrig tagit, uppför någon trappa. På andra
steget hörde hon redan gubben hvissla generalmarschen till
den förestående stormningen. Ändtligen hade båda hunnit
dörren. Med beklämda hjertan stego de in. Magister 
Falallelej stod som en tupp, hvilken förlorat stjertfjädrarne.
Han kunde ej nog skubba sig intill väggen, för att 
åtminstone skyla ryggen af sin snopenhet. Gubben var verkligen
ond, ty han knäppte med fingrarne, hvilket utgjorde ett
högst elakt tecken. -- »Jo-o,» utbröt han ändtligen, »stå der nu
vackert och skäms!» -- Härpå följde en sparlakanslexa, hvars
like man sällan hört. Ända från Potifars hustru, hvilken,
gubben påstod velat bli kusin med Josef, till Salomos 
trehundra damer; från Eva, som ormen i paradiset kallat
kusin, till babyloniska frun, den der i Uppenbarelseboken
rider på sin kusin vilddjuret, framdrog prosten exempel på
det vådliga, otillbörliga och antikristiska i ett sådant tilltag.
Blott med förbehåll af slägtskap kunde kusinage gillas och
mellan trolofvade personer. Han förklarade högtidligt, att,
om han än en gång fick höra detta ord från Gretas läppar,
skulle han sätta henne i stocken, och magistern skulle bli
suspenderad. Adjunkten erhöll äfven sin dusch. -- »Han
hade bort ega mera förstånd än en tokig flicka och så
pass mycken kännedom af sin katekes, att han kunnat 
inse det anstötliga i en slik <i>köttslighet!</i>» o. s. v. -- Greta
nedgick bland palsternackorna i trädgården att gråta. 
Magistern ansåg enligt Hufeland nyttigast att på det besagda
duschbadet taga sig en dugtig spatsergång.

Från den dagen uppreste sig liksom en ogenomtränglig
skiljemur mellan de älskande. Greta vågade knappt se på
adjunkten än mindre tala vid honom, om ej i högsta 
nödfall. Likaså magister Falallelej. Var Greta tillstädes och
prosten inne, tittade han antingen i taket eller ned i golfvet.
Hvar gång han nedkom i salen, stod han der som en 
backhare, färdig att vid minsta knäpp taga ett språng till baka
ut i farstun. Båda buro sitt lidande inom sig, utan att
drista meddela det åt hvar andra eller söka tröst derför.
Flöjttonerna bortdogo. Nankinsklädningen hängde obrukad
på en spik, och magister Falallelej återtog i förtviflan sin
fusel. Att drista tänka så högt som det, att hoppas i en
framtid erhålla mamsell Gretas hand, var för honom numera
förgripligare än att tro sig en gång kunna blifva biskop.
Han insåg sin ringhet och drog sig som snäckan till baka
inom sin förra ställning. Äfven för Greta hade hoppets
stjerna gått i moln. -- »Söta pappa vill ej,» suckade hon
»och se! då står ej saken att hjelpa.» -- Likväl hade hon
svårt att öfvertyga sig om brottsligheten af det ingångna
kusinaget. Hon hade bifallit det samma i allsköns tukt och
ära. Men, då prosten kände äktenskapsbalken grundligare
än både Greta och adjunkten, resignerade hon under den
fromma tron: »söta pappa har förmodligen rätt i sitt 
påstående, då han tagit pastoralexamen, hvilket magister Falallelej
ännu icke gjort.»

Lättare blifver det för en karl att lösslita sig ur 
kärlekens bojor, än för en qvinna, och det af många skäl. Den
förre eger ett vidsträcktare fält för sitt val. Förlorar han
en, så står honom hundra andra till buds. Han är i samma
belägenhet, som hvarje fogel i skogen. Denne kan flyga
från gren till gren, sjunga, taga sin föda och bygga sitt bo
i hvilken trädtopp som helst, med undantag af sådana,
hvilka befinna sig inom hank och stör och äro fridlysta.
Der lurar skytten med hagelsvärmen till traktamente, eller
reser sig fogelskrämman såsom en bister förmyndare för
sina pupiller: äpple-, körsbärs-, plommon- och päronträd.
Annat förhållande är med qvinnan. Hon slingrar sig 
visserligen som vinrankan eller murgrönan lätt omkring sin
stam, och gör det med besked; men, blir stödet undanryckt
eller kullhugget, så faller hon till baka och blir krypväxt;
ty hon är fastvuxen vid sin plats och eger ej förmåga af
flyttning. Magister Falallelej gick visserligen en fem à sex
veckor med hängande läpp, liksom han burit ett slags 
sorgflor framtill. Men efter hand blef bröstet allt mera lätt,
läppen mindre, hugkomsterna blekare, och i den fjerran
stående framtiden uppflammade en dagrand med tröstande
utsigt, att en annan Greta, än denna, kunde gifvas, som
huldrikt och ömt skulle vilja låta utse sig till en trofast
ledsagerska på den törniga lefnadsstigen.

Greta var mera att beklaga. Hon teg och led; men
ville ej läkas. I magister Falallelej hade hon sett
i sällhets blomma knoppas. Den var nu fallen och 
förbleknad. Ödsligt och tomt förekom henne lifvet, utan färg,
ljus, lif eller värma. Fyrväplingen, i stället att tillföra
lycka och glädje, hade endast burit motgång och sorg i sitt
sköte. Allt som gräset vissnade på tufvan, der hon på
knä emottagit och gifvit den första kyssen, blef äfven 
hennes kind blekare. Kusinaget hade varit som bischoffen på
auktionen. Det söta af sirapen hade ej kunnat borttaga
det bittra och sammandragande af bresiljan. Ofta om 
qvällarne, när hon ingått i sin stillhet, framtog hon ur det lilla
syskrinet de hulda åminnelserna af sina paradisiska stunder:
blomman och myrtenqvisten. Hon fuktade dem med sina
tårar, tryckte dem till sina läppar och vakade i denna 

belägenhet långt in på nätterna. Hvad som djupast grämde
henne, var det ringa deltagande magistern tycktes hysa för
hennes lidande. Sällan var han synlig oftare än under
mattimmarne. Mången gång icke då. Än var han gången
till skogen att jaga, än utfaren på sjön att fiska, än hos
grannarne att bortsqvallra någon långsam höstafton. Greta
satt emellertid ensam. Prosten svettades med upprättandet
af sina husförhörsböcker, och Lasse låg vid spiseln och
sof. Så förlopp tiden. Sommaren hade gått sin kos, 
svalorna uttagit sitt respass, sjön började bli mulen och full
med skrynklor i pannan, regnbäckarne svällande och 
språksamma, rågstubben grå och svartstrimmig i spetsarne, leran
klibbig och djup, träden som hade de varit i slagsmål och
förlorat hårtopparne, himmelen öfverdragen med tusch; den
engelska kolonien lät illa; gråsparfvarne upphörde med sitt
qvitter, och solen beskref all kortare och kortare väg på
fästet. Hvem undrar, om svårmodigheten här slog sitt läger,
och mamsell Greta slutligen dukade under för sitt jernhårda 
öde.

Det är en gammal sägen, att en af vårt kön blifvit
dömd, att ända till verldens slut vandra stad från stad och
by från by med lästen på ryggen, och hinner aldrig att
halfsula, klacklappa och tåstöta åt någon mer än sig sjelf,
ja, att han uppnött lika mycket läder, som bredden och
längden af det landstycke, drottning Dido fordom begärde
få betäcka med en oxhud; men det vackra könet, hvilket
icke så gerna går, som fast hellre flyger, dansar eller åker,
har, detta oaktadt, ej helt och hållet blifvit lottlöst. Det finnes
ett fruntimmer, stundom långt, stundom kort, än ungt, än 
gammalt, än vackert, än fult, än två-, än tusenögdt, aldrig enögdt,
än springande, än gående, än flygande, än kullbyterande,
aldrig stilla stående, något snedmunt, hvilket, lika oförtrutet
som Jerusalems skomakare, vandrar omkring, äfvenledes
med någonting på ryggen, ehuru icke af läder, svinborst
eller skopinnar, men af små broschyrer, ströskrifter, 
karrikatyrer, profetior med dylikt mera, hemtade ända från 
innersta vrån af Walter Scotts skrifkammare, till den af dam

och mörker öfverhöljda skriftbyrån på Prestgatan. Och
denna lösa qvinsperson, hvilken ej en gång polisen förmår
gripa och sätta under någon rådstuga, är med ett ord
<sp>sqvallret</sp>. Der hon nalkas eller passerar förbi, är hon
ömsom välkommen, ömsom hatad. Alla lyssna till hennes
tal. Örat insuper hennes berättelser, trognare än svampen
det våta; men munnen spottar åt henne, häftigare än ett
glödgadt jern åt vattnet. Det gifves ingen orden, intet
brödraskap eller gille, ej en gång Frimurare och Jesuiter,
som kunna berömma sig af så många anhängare, så många
tjenstvilliga hjelpare och hjelperskor, som denna dam.
Tusentals hafva talat tänderna ur munnen i hennes tjenst.
	
Denna ädla fru besökte äfven vår lilla undangömda
prestgård. Mycket var der visserligen icke att skörda, än
färre bekännare och efterföljare att värfva. Till en början
utklädde hon sig för att vinna insteg och förtroende till
en gammal <sp>finsk käring</sp>. Då hon anlände, var till hennes
lycka prosten icke hemma. Lasse helsade henne visserligen
med ett högljudt skall och ett groft morrande; men, då
husbonden ej var tillstädes, vågade han ej på egen hand
företaga sig något vidare.

Käringar förekomma oss, hvad hellre är, vederstyggliga,
ännu mer, om de höra till den äkta finska racen, hafva en
svartgul hy, små, bruna, brinnande ögon, alldeles som itändt
beck, och bära den underliga accenten på orden, der 
uttalet fortlöper med samma guppande, som en tvåhjulskärra,
i hvilken man lagt för mycken bak- och för liten framlast.
Nog härom! En sådan hvitlökspjes visade sig en morgon
vid prestgården. Hon steg in med trotsig min, tiggde icke,
men bad få sätta sig ned och hvila. Efter något utpustande
erbjöd hon sina trollkonster, som bestodo i att bota 
förgjord boskap, drifva råttor från gårdar, kurera barn för
ältan, leta rätt på tjufgods, ta bort tandvärk och slutligen
säga en menniska hennes tillkommande öden. Den gamla
skrock-respekten fordrade att ej låta gudomligheten sitta
vid köksdörren, men taga plats i högsätet samt blifva 
undfägnad med mat och framför allt förplägad med något 

kraftigt spirituöst. Man behandlade henne alldeles, som hade
man haft en af de gamla löfjerskorna framför sig. Hennes
föregifna kurer blefvo ej försmådda. Den ena af 
tjänstefolket köpte sig för några skillingar en lyckopåse, den
andra en bit svafvel eller hvitlök mot gastkramningar, och
så vidare.

Slutligen kom ordningen till Greta. Finngumman erbjöd sig 
spå henne i hand. Mamsellen vägrade, mer af
blygsel och rädsla, än af brist på nygirighet Ty det 
besynnerliga i allt sådant är, att, ehuru man försäkrar sig
icke tro spådomar, slutar man likväl med att bära ett slags
lit till dem. På flera förnyade anhållanden af den 
församlade tjensteskaran lät Greta öfvertala sig. Mamsellen 
framräckte handen, och käringen läste den som ur en bok. --
»<i>Lefnadslinien,</i>» började hon, säger, det du kommer att
uppnå en hög ålderdom. Hon eger likväl sina <i>tvärstreck</i>,
som betyda, att du har svåra sjukdomar att genomgå. Din
<i>vintergata</i> är god, men icke fullt klar. Din <i>lyckas linia</i>
tyder på fattigdom i dina barnaår; men du kommer med
tiden i välstånd. <i>Gafflarne</i> äro icke goda tecken; men der
ser jag likväl både <i>stjerna</i> och <i>kors</i>. <i>Kärlekens berg</i> säger
mig, huru många friare du får; en har du haft, men hvilken 
öfvergifvit dig och snart fäster sig vid en annan. Likväl, 
om du blir gift, får du en elak man. Akta dig för
<i>Saturni</i> tecken och håll dig till <i>Solens</i>. <i>Martis håla</i> är en
snärjegrop; men öfver henne ser jag en klar och rak linia,
som pekar på jordagods. Din förra fästman blir innan årets
slut gift, men dör barnlös i sina bästa år.» -- Ungefär detta
och annat likartadt flödade, som vattnet öfver ett qvarnhjul,
oupphörligt från käringens läppar. Hon uttalade sina spådomar 
med en säkerhet, liksom det varit fullkomligt afgjordt,
att så skulle ske. Greta var visserligen icke vantrogen;
men hon kunde ej underlåta att fästa sig vid det halft
sanna i gummans uppgift: »att Greta egt en fästman, som
nu mer icke var hennes,» och i sin hemska föreställning
drog hon deraf den slutsats, att förutsägelserna, i synnerhet
det magister Falallelej snart skulle förbinda sig med någon
annan, äfven kunde inträffa. Efter riklig undfägnad gick
trollkäringen sin väg under försäkran, att hon ville hafva
prestgården och det beskedliga folket i höggunstig åtanke,
derifrån borttrolla och fördrifva all sjukdom på menniskor
och boskap, afvända tjufnad, eldsvåda och dylikt mer.

En tid derefter återkom <i>sqvallret</i>, likväl icke som
qvinna, men förklädt till en halt lappskräddare, hvilken
bodde i kyrkbyn och hade sig på tumsmån bekant allt,
som passerade i socknen. Han skulle taga märke till en
kapott åt mamsell Greta. Under det han med venstra foten
slog sina trollringar kring mamsellen, ömsom hukande, 
ömsom höjande sig lik en pump, utströmmade, som ur en
dylik, ett oupphörligt pladder om hvad som tilldragit sig
när och fjerran. De krokiga fingrarne lupo längs efter
Gretas rygg med märket mellan sig, och tungan gjorde
derunder sin rund i gommen, än enkel, än tvådubbel, än
lagd på oxeltänderna, än framskjuten mot de främre. Han
harklade, hostade, susade, jemkade, passade, men pratade
under allt detta oupphörligt. Bland annat lät han liksom
förstå, att magister Falallelej hade till en rusthållaredotter
om ett halft hemman i kyrkbyn, ja, att detta vore nästan
säkert, emedan han tidigt och ofta besökte modern och
huset. Det behöfdes ej mer att sätta Gretas hjerta i full
förtviflan.

Finngummans spådom styrkte henne ännu ytterligare
i sin förmodan. -- »Den trolöse» tänkte hon, »som lofvade
mig evig kärlek och så hastigt kunde rygga sina löften!
Hvad jag är olyckligl När prosten en gång slutar sina dagar,
hvart skall den arma Greta då taga vägen?» -- Härmed
blandade sig nu den häftigaste svartsjuka. Den omtalade
rusthållaredottern var en rigtig pulverhexa, ful, fnasig i 
ansigtet, hade rödt hår och omenskligt stora fötter; för öfrigt 
dum, högfärdig och elak. -- »Hur är det möjligt, att den
förståndige magister Falallelej kan förälska sig i ett dylikt
hamptroll!» suckade hon och slöt sig med hvar dag allt
mer inom sig sjelf, beständigt sorgbunden och dyster.

Slutligen bröt stormen lös. Det var en kulen höstafton. 
Himmelen stod mörk som ett grafkor. Molnen lågo 
som upplagda bårtecken kring hvalfvet. Månen hängde
som en flämtande griftlampa på fästet och spridde kring
föremålen sitt bleka och dystra skimmer. I likkistan 
hvilade all sommarens härlighet, äfvensom höstens. Vågen,
fattad i lockarne af blåsten, vräkte sig med våldsamhet mot
sjöstranden, bar, alldeles som en ruggig pudel, vass och 
sjögräs i den fraggande munnen. Regnet piskade på de ännu
här och der qvarsittande bladen och slog dem sönderrifna
till marken. Det gnisslade i buskarne på Hallon-ön. Den
långa randen af strimman från köksspiseln sken som ett
flammande spjut öfver böljan, och ur den gnistrande 
skorstenen stod det som en kometsvans. På aftonen infann
sig lappskräddaren med den färdiggjorda klädespersedeln.
I största förtroende underrättade han mamsell Greta, att
magister Falallelej skulle söndagen derpå förlofva sig med
rusthållaredottern. Greta återhöll för ögonblicket sin 
förskräckelse; men den utbröt så mycket våldsammare, då hon
blef lemnad allena. Prosten och adjunkten voro ej hemma,
utan bortresta i husförhör. De väntades likväl hem till 
aftonen. Lappskräddaren gick, men det oläkbara såret i
Gretas hjerta hade han lemnat qvar. I full förtviflan 
skyndade hon ut i stormen och det kolsvarta mörkret. Hon
viste icke, hvad hon gjorde, utan lopp oupphörligt långs åt
sjöstranden. Vildt spridde sig håret kring axlarna, och, att
den nya kapotten här och der sönderrefs mot törnbuskar
och hagtorn, märkte eller aktade hon alls icke. Slutligen
nedsjönk hon nästan sanslös mot en berghäll. Ej en gång
månen hade nog hjerta att se på henne; han drog sig in
i ett tjockt moln. Under tiden saknades mamsellen. Man
sökte öfver allt, men hon fans icke. Man blef hjertängslig
och föll på den tanken, att någon olycka träffat henne.
Trappor, källrar, ja sjelfva gårdsbrunnen undersöktes med
tillhjelp af lykta; allt fåfängt.

Nu hördes en schäs anlända. Det var prostens. --
»Peter!» ropade gubben. »Peter!» genljöd det mot 
drängstufvuknuten; men ingen Peter ville låta höra af sig. --
»Besynnerligt,» mumlade gubben, »finnes ingen själ hemma?
sofva de eller äro de lomhörda?» -- Ändtligen framstönade
en röst ur mörkret: »Herr Jess! är det prosten?» -- »Ja,
visst är det jag, ditt nöt!» röt gubben. »Hvarföre kommer
ingen ut eller hör hvad jag ropar?» -- »Ack! herr prost,»
blef svaret, »vi äro alle sammans från våra sinnen.» -- »Det
ser jag nog,» fortsatte gubben, »skaffa blott reda på drängen.»
-- »Ack! här är allt i oreda,» jemrade sig rösten: »vi äro
alldeles olyckliga. Gud nåde oss arma barn!» -- »Hvad
står på?» frågade prosten, något ängslig. -- »Mamsell Greta,»
blef svaret, »är sin kos; vi hafva sökt henne hela qvällen.
men förgäfves. Gud låte henne inte ha fallit i sjön!» --
»Hvad säger du, menniska!» dundrade gubben och hoppade
ur schäsen. -- Kras! sade det under hjulskenan, ty aldrig
kommer en olycka ensam. Gubbens snugga var för evigt
förbi. Vid afhoppandet hade den trogna själen, liksom 
intagen af samma förskräckelse som sin husbonde, dansat ur
åkdonet och fallit i mark. Hästen tog vid hoppet ett steg
framåt, och hjulet gick öfrer den åldriga trotjenarinnan. I
häpenheten förmärkte likväl gubben icke olyckan. Han
skyndade in, adjunkten efter. Berättelsen upprepades å nyo.
Hatt och kapprock kastades på köksbordet, och säkert hade
prosten tobakspung blifvit ett offer för spiselden, om den
ej lyckligtvis fastnat på kroken, der grytringarne hade sin
plats. Gubben gaf genast befallning, att alla skulle skynda ned
till stranden med lyktor och bloss, samt laga ekstockar och
båtshakar i ordning. Ett allmänt löpande. Lasse, hvilken
varit med prosten på husförhör, blef oaktadt sin trötthet
icke den minst verksamma, liksom skulle han hafva förstått,
att något bekymmerfullt var på färde. Han gnälde, vädrade
och sprang af och an.

Man undersökte nu hela stranden framför prestgården,
men med fåfängt bemödande. Drängarne gingo ända till
midjan ut i vattnet och trefvade med störar. Intet spår
kunde upptäckas. -- »Greta!» började gubben då ropa, så
att det genljöd i bergen. Man fortsatte undersökningen
längre bort. -- »Greta! hvar är du? svara!» ropade prosten
å nyo. »Är du vid lif eller ej!» -- »Nej!» klingade eko
i bergshålorna, »nej!» genskallade det efter några sekunder
från Hallon-ön. Ändtligen hörde man den trogna Lasse
skälla. Man skyndade dit. -- Men i anseende till mörkret
hade man ingenting se. -- »Hit med lyktor och bloss
och eka!» ropade prosten. -- Det kom; man lyste, och i
det samma hördes ett gällt skri och ett plumsande vid pass
några famnar derifrån. I ögonblicket störtade sig Lasse i
vattnet och visade, simmande, vägen. Snart hann man till
stället med farkosten, och till icke ringa förskräckelse 
upptäcktes, att det var mamsell Greta, som förorsakat 
plumsandet. 	

Historien var denna. Länge hade hon legat sanslös
på berghällen, tills hundskallet väckt henne ur dvalan. När
hon då i yrseln fick se de många blossen och höra det
orediga sorlet af röster, hoppade hon i ångesten i sjön.
Lyckligtvis var språnget ej vådligt. Midt framför låg en
katsa, i hvars uppstående stakar den nya kapotten fastnade
och höll henne uppe. Kommen till strand, blef gubbens
fråga till henne: »Hvad i Herrans namn tar du dig
för Greta? Ernar du dränka dig?» -- »Söta pappa lilla,»
blef svaret, »jag skall omtala allt, så snart vi kommit hem.»
-- Härvid utgöt hon en ström af tårar. 

Knappt var prosten instigen i salen, förr än han satte
sig på sin domarestol att hålla urtima ting. Synderskan
föll genast fosterfadern om halsen och bekände allt: sin
brinnande låga för magister Falallelej; det olyckliga 
kusinaget; den derpå inbrytande kallsinnigheten; den stundande
förlofningen med rusthållaredottern; hennes förtviflan öfver
detta oförmodade steg af adjunkten; slutligen hennes 
vansinnighet att vilja dränka sig eller på annat sätt beröfva 
sig lifvet. -- Efter afhörd bekännelse steg gubben upp,
öppnade på dörren och slog en generalhvissling med tillägg:
»Maja, bed magistern stiga ned och det strax.» -- 
Adjunkten kom. -- »Se så!» sade prosten, »magistern står der!
du Greta midt emot.» -- Åter en hvissling. -- »Frågas,»

sade gubben efter en paus och med en högtidlig min, »om
herr magister Falenderlein vill hafva denna förestälda 
person, min fosterdotter Greta, och älska henne i nöd och lust?»
-- Adjunkten, förbluffad och med ett utseende, som skulle
han undergått uppenbar kyrkopligt, bara bugade sig och
teg. -- »Nå! svara då! dundrade prosten. -- »Ja», 
framhväste adjunkten och gjorde en djup bugning. -- »Godt!
det är bra, rätt bra,» fortsatte prosten, tog några steg öfver
golfvet och slog åter en generalhvissling. Efter en paus
fortfor han: »Frågas, om min fosterdotter Greta vill hafva
denna förestälda person, herr magister Falenderlein, och
älska honom i nöd och lust?» -- »Ja, söta pappa lilla, det
vill jag visst,» svarade mamsellen, hvarvid hon, ännu 
utstyrd i den nedblötta kapotten, neg så eftertryckligt, att
en våt ring syntes på golfvet efter klädningen. -- »Godt!»
sade gubben, »det är bra, rätt bra! Se så, Gud välsigne er,
barn!» -- Härvid gjorde gubben en åtbörd med armarne, liksom
för att föra i hop dem. Greta förstod meningen, magistern
icke. -- »Nå! stå inte der som en bock,» dundrade gubben
till adjunkten; »herrn måtte väl icke vara rädd att kyssa
sin trolofvade i min närvaro och med min tillåtelse?» --
Ceremonien försiggick; men ingen förgapade sig så 
högeligen öfver tilldragelsen, som magister Falallelej och 
prostens Lasse.
	
Sedan gubben något repat sig efter strapseringen, blef
hans första åtrå att taga till snuggan, draga några bloss
och jemväl bjuda den nya mågen af den »aromatiska» 
tobaken. Då ihågkom han, att pipan var qvarglömd i 
schäsen, anmodade alltså magistern att hemta den dyrbara 
klenoden. Efter något dröjsmål inträdde denne jemte Lasse,
båda med långsamt afmätta steg, alldeles som skulle de
hafva gått i likprocession.. Vid anblicken af pipan blef
gubben, om möjligt var, mera förkrossad än denna. Hufvudet 
på markattan var helt och hållet söndersmuladt. Gubben 
vände de brutna styckena på alla sidor. Ändtligen
utbrast han i denna elegi: »Uti jemt femton år har du,
min snugga, varit min trogna följeslagerska i regn och
solsken, i köld och hetta, hemma och ute i socknen, min
morgon- och aftonpipa. Först gick min salig hustru bort,
nu går du och påminner mig, att jag snart skall komma
efter. Ja, ja! mitt gamla gråa hufvud bär härom vittne.
Bättre som bättre är, att du vandrat all verldens väg före
mig. Jag skulle ej gerna sett, att du kommit i elaka
händer, som behandlat dig hårdt och ovarsamt. -- Härvid
lade gubben de brutna delarne från sig och borttorkade en
obemärkt tår.

Hvad som nu följde på den timade förlofningen, är
lätt att förstå. Den förde med sig det högtidliga 
tillkännagifvandet. I denna akt och mening bjödos till följande
söndags middag alla grannar, med hvilka presthuset stod
på en förtroligare fot. De voro snart räknade och utgjorde
landtjunkaren med sin dotter, kronofogden med sin fru,
länsmannen med sin madam, för öfrigt socknens kyrkovärdar 
med sina hustrur. Teckningen af den landtliga festen
förbigå vi och vilja derom nämna endast några ord. Vid
underrättelsen om förlofningen, hvilken skyndsamt spridde
sig kring församlingen, anlände på söndagsmorgonen en
mängd förningar till prostgården. Äfven Greta och adjunkten
blefvo icke låttlösa. Spånad af fine slag, väfnader så af
ylle som linne, med mera dylikt, förärades det trolofvade
paret. Högtidligheten var enkel, men värdig. På middagsbordet 
prunkade den täcka törnrosen, som adjunkten, enligt
hvad läsaren torde påminna sig, erhöll af Greta och lät
förvara i en kruka med sand. Flera knoppar hade till och
med utvecklat sina blad. Gubben höll tal, dito kronofogden,
dito länsmannen.

Man tog sig till och med en liten <sp>svängom</sp> på 
aftonqvisten. En hemlighet, hvarom läsaren tills nu varit okunnig,
måste jag fram med: den besagde landtjunkarens namn.
Han hette <sp>Liljekonvaljenstolpe</sp> och var far till den
grefve, hvarom läses i boken: <sp>Nahum Fredrik 
Bergströms Ungdoms-fantasier.</sp> Hans förfäder hade vid
sitt adlande antagit namnet Liljekonvaljenstolpe efter den
vackra ön. Men, då man omtalar en hemlighet, hvarföre 

icke låta den andra och tredje likaledes komma i dagen?
Jag vill då icke längre förhala med läsaren, utan yppa, att
den i merbemälde ungdoms-fantasier förekommande Kongl.
Hofpredikanten och Teologie-licentiaten Bosander egde till
fader vår beskedlige magister Falallelej. Man kan härvid
med fullt skäl säga, att äpplet ej fallit långt ifrån trädet;
ty de voro båda extraordinärt enfaldige. Vid universitetet
och efter fadrens död lät licentiaten kalla sig Bosander för
att af kamraterna undvika ordvrängningen Falallelej. Frågar
mig någon slutligen, huru det gick med mamsell Greta och
hennes trolofvade, så lemnas häraf följande utlägg.

Efter ett års förlopp blef komministraturen ledig i
närgränsande socken. Magister Falallelej erhöll 51 och
3973/6354:dels röster, och en magister Göös 1 79/80:dels; alltså
vann adjunkten nästan enhällig kallelse. Prosten och Lasse
gjorde väl det mesta, den förre genom den allmänna aktning, 
han åtnjöt; den senare, emedan han varit en fordom
lekkamrat med en åldrig friherrinnas Melicerta. Tvenne
år derefter skedde giftermål och tillträde. Prosten utrustade
de unga tu ganska hederligt. Fyra år derefter slutade han
sjelf sina dagar, mätt af år och lefnad. Komminister 
Falallelej höll öfver honom en ståtlig likpredikan, och Greta
fuktade sin välgörares stoft med upprigtiga tårar. Från
den tiden togs Lasse hem till de nygifta. Han kunde 
likväl icke efter sin husbondes död rätt trifvas i sin nya 
belägenhet. Af gammal vana vandrade han esomoftast till
sitt forna hem, gick omkring i rummen, på gården, ned i
trädgården, åt ängar och gärden; men, då han möttes af
idel okända ansigten, vände han till baka och lade sig
suckande på den halmmadrass, som sett honom födas. 
Slutligen måste äfven han duka under för dödens mägtiga hand.
Grå och nästan blind, slutade han sina dagar vid fötterna
af sin trogna vårdarinna, erhöll sin hvilostad vid sluttningen
af en kulle och ofvanpå sitt stoft en lönn, i hvars bark står
än i dag till hans ära med stora bokstäfver inristadt namnet
<sp>Lasse</sp>.
Den enda åminnelse, som lefde längst efter prosten,
var den rankiga schäsen. Han förde komminister Falallelej
i många Herrans år backe upp- och backe utför genom lifvet, 
höll troget i med sin vinglande gång, tills han under
en marknadsfärd körde emot en tu-pars vagn och gick
i spillror. Från den tiden insattes han i ett lider till
evärdelig hvila. Hvad mer om Falallelej och Greta är att
säga, se! det är upptecknadt i den stora bibeln, som 
finnes i licentiaten Bosanders ego, och hvarom läsaren sjelf
kan underrätta sig, när besagde person anträffas.

ANING OCH SYMPATI.

Nödgad af några enskilda angelägenheter att företaga en
färd nedåt landet, kom jag att uppehålla mig en längre tid
i staden L. Våren var just då i sitt annalkande. Öfver
allt helsade mig dess ljumma, uppfriskande flägtar, och
lärkan med sina kärkomna toner spelade det härligaste 
allegro i rymden. Menniskan blifver liksom på nytt född,
när denna blomrika och fagerlockiga årstid nalkas. Äfven 
anlände jag till min bestämda ort i det mest glada
och belåtna lynne. Sedan jag påhelsat några gamla vänner
och bekanta, skyndade jag så fort som möjligt att expediera
mina affärer och uttalde vissa mellanstunder till hvila, dem
jag begagnade att njuta af den snabbt flyende årstiden.
Promenaderna kring staden voro visserligen icke rika och
utmärkta, men hvad behöfves mer än en plats, der våren
förunnas utså sina sippor och vifvor, sina liljekonvaljer och
violer, och en park, hvarpå han kan hänga sina gröna
kransar? Jag egde omkring mig båda delarne, ja äfven en
rätt vacker vinterpark, det vill säga en tall- och granskog,
utan mycken mossa på grenarne och ännu mindre ris och
förruttnelse vid fötterna. Sång och musik tröto ej heller.
Foglar finnas öfver allt, och eger man blott en björk, så
har man äfven sin talltrast eller bofink. O! att dessa 
trädslagtare i stort rätt besinnade vederstyggligheten af sitt 
handtverk! De skulle då skona, hvad de nu för en lumpen vinst
utan barmhertighet nedfälla, sångarslägtets enda tillfygt,
lundarne och skogen.

En afton, då jag som bäst vandrade utom tullen i det
gröna, föll det mig in att bese den nyligen anlagda
kyrkogården, hvilken befann sig helt nära landsvägen. 
Inkommen på dess gröna matta, öfverraskades jag af den
städade snygghet och ordning, der rådde, ofta sällsynt på
dylika ställen, hvarest man öfverlemnar allt sammans åt 
dödgräfvarens smak eller till och med åt de fyrfota djurens.
Så mycket mer förnöjde mig här att se, det man jemväl
sträckt sin kärleksrika omvårdnad till de aflidne, med
hvilka man annars ej vidare vill hafva att skaffa, då nu
mera äfven tron på hämnande gastkramningar blifvit 
öfverkorsad i våra symbola om andra verlden. Under det jag
sålunda vandrade af och an mellan grafvårdarne och stod
just färdig att säga farväl åt de stormfria hvilostäderna,
varseblef jag ett stycke från mig en ung person, sittande
vid en grafsten i djupa tankar, med en bok på knät. Det
förundrade mig att se en ungdom hafva liksom företrädesvis 
utvalt denna plats till sitt lustställe, så litet 
öfverensstämmande med denna ålders tycken. Framför allt 
öfverraskade mig hans sällsynt sköna utseende. Det förekom
mig, som hade jag i detta ögonblick egt framför mig en
af dessa ljusa andar, hvilka på uppståndelsens morgon
helsade det sörjande och hopplösa menniskohjertat med
detta utrop: <i>Försonaren lefver, du skall ock lefva</i>, och
min nyfikenhet drog mig ovilkorligen att närma mig 
föremålet för mina forskande blickar. Han varseblef mig icke
förr, än jag befann mig helt nära, då han uppsteg något brydd
och helsade. Jag bad om ursäkt, i det jag kommit att störa
honom, men kunde ej undertrycka den anmärkningen, huru
det förvånade mig att se en så ung person dväljas bland
förgängelsens stoftbilder, då han längre bort egde omkring
sig vida gladare och trefligare föremål. Han svarade, att
jag visserligen kunde ha rätt i min reflexion, men skulle
icke heller ogilla hans val för stunden, då han sade mig
att stenen, vid hvilken han suttit, vore en minnesvård
öfver det dyrbaraste han egt i lifvet, en hädangången och
begråten fader. Han hade visserligen, liksom mången annan
yngling, lemnat denna kära hågkomst i glömska och sällan på
ett helt år haft honom i åtanke; men förlidne natt hade
en underlig dröm åter påmint honom om den oersättliga
förlusten. Han tyckte sig se sin gamle far, som vinkade
honom till sig på andra sidan en grön strand och i
detta ändamål utkastade ett stort vasstrå, hvarpå Sonen
skulle simma öfver. Detta hade äfven lyckats till en del.
Men, när han kommit midt på sjön, hade det blifvit så
mörkt kring honom, att han ej längre kunde se land, då
han i sömnen börjat ropa och derefter vaknat? -- »Drömmar 
försvinna som strömmar,» genmälte jag, »och man
lägger ofta större vigt derpå, än man borde. Men hvad är
det för en bok, ni läser, min unge vän?» Han framräckte
henne. Det var Goethes <sp>Wilhelm Meister</sp>. -- »Jag läste
just nu denne författares berättelse om den lilla Miginon,
dess död och hegrafvning, och satt och önskade mig få dö
i min ungdom och under en lika så huld och upprigtig
saknad; som denna.» -- »Slå bort från er dessa barnsliga
griller. Hör och se, huru lifvet med fulla toner brusar i
trädens kronor, klingar der uppe i höjden och leker vid
edra fötter i en hel verld af rosor och grönska! Skulle ni
då allena förblifva liknöjd och önska er nedmyllad tre 
alnar under jorden, i mörker och förruttnelse? Ni har först
nu börjat lefva. Det återstår att äfven uppfatta lifvet. Det
är också en skola, som vi alla böra genomgå.» -- »Visserligen,» 
svarade han; »men hvad är lifvet här nere? Månne
det förtjenar allt det fjesk, vi påkosta det samma, alla de
ansträngningar, mödor och sjelfskapade plågor, vi pålägga
oss för dess bibehållande? Det är ju ändå så kort.» --
»Läsningen af Mignons historia, ser jag, har ledt er på
dessa sorgliga betraktelser. Slit er derifrån och följ med mig.
Är det ej vackert der borta på ängen? Än der längre fram
i skogsdungen? Tag nu beskedligt farväl af de tysta 
hviloställena och låt gladare utsigter upplifva edra känslor.» --
Han teg, såg ned och yttrade efter en stund: »Men,
när jag dör en gång, skulle jag ändå bra gerna vilja ha
min graf der borta bredvid min fader.» -- »Hvem hindrar
detta, om ni ej ernar se Amerika, Caput bonæ spei eller
Grönlands hvalfiskar. Kom nu och gör mig sällskap.» --
»Men säg mig,» sade han, i det vi vandrade genom 
kyrkgårdsporten ut på vägen, »hvad tror ni derom: kunna
de aflidne uppenbara sig för de lefnade?» -- »Åter är ni,
min unge vän, på samma ämne. Är det må hända i anledning 
af er dröm? Välan, jag vill då säga er, hvad jag för
min del tänkt eller rättare anat härom, på det ni må bli
rigtigt mätt på dylika betraktelser På den frågan: kunna
aflidne uppenbara sig för de lefvande, svarar jag med ett
bestämdt <sp>ja. De kunna</sp>, säger jag, <sp>det är en möjlighet</sp>,
ehuru det ej är sagdt, att så alltid sker eller skall ske.
Detta allt ligger inom ett högre område, dit vi ej kunna
intränga. Men att neka möjligheten, det vore att afsäga
sig sitt egande af ande och denna andes krafter, hvilka
enligt sin natur gå i oändlighet; det vore att trampa under
fötterna vårt hjertas ljufvaste längtan och hopp, slita 
sambandet mellan tiden och evigheten, det närvarande och
tillkommande, det synliga och osynliga. Gifves det en
verkan uppifrån och nedåt, så måste det äfven finnas en
dylik nedifrån och uppåt. Det vore slutligen att förkasta
och såsom dikt anse all historia, alla ännu ovederlagda fakta
i hänseende till denna vigtiga fråga. På hvarje blad i
skriften talas ju såsom om någon ting giftet och säkert, 
någonting klart och ovedersägligt, att det ej ens lönar mödan
tvifla derpå: att högre, osynliga varelser existera. Eller
kanske innefatta dessa berättelser endast fabler? I det fallet
har jag intet att invända. Då blifva äfven Gud, skapelsen
och vi sjelfva en oändlig ooh evig lögn. Jag sade, <sp>det
är en möjlighet</sp>, att varelser af ädlare naturer <sp>kunna</sp>
uppenbara sig; -- dermed är icke sagdt, att andeväsenden
skola framställa sig för er eller mig eller någon annan 
bestämd individ. I det fallet kan det gamla ordspråket 
tillämpas, att dertill fordras, att man måste vara ett 
<i>söndagsbarn.</i>» -- »Ack! det är äfven jag,» inföll ynglingen med
synbar rörelse. -- »Förlåt mig, ni missförstår mina ord.
Jag menar med söndagebarn icke att vara född på en sådan
dag; det kunna äfven Guntlack, Voltaire och Silfverjan hitta
på att vara; men dermed menar jag att vara ett söndagsbarn 
till anden, till sinnet, till hjertat. Ty det rena kan 
blott närma sig det, som rent är, och det oförgängliga 
endast den, som redan här på jorden söker föra ett 
oförgängligt lif. Derföre förnekar den stora hopen all dylik
gemenskap och handlar härutinnan konsequent, emedan han
med sig sjelf och i en dunkel aning inser, att han är allt
för besmittelig, att hoppas hafva den äran umgås med 
erkeenglar och keruber. Å en annan sida tycker den sig vara
nog god att hafva att skaffa med motparten, och ergo
gifvas hvarken englar eller djeflar. Men låtom oss vända
samtalet på andra ämnen. Skulle en tredje person händelsevis 
få höra oss, tro mig, han skrattade oss midt i ansigtet,
och vi skulle nästa dag helsas för Svedenborgare, Jungianer,
Tybeckianer eller något dylikt.» -- Under samtalet hade vi
framhunnit till den närbelägna skogsdungen. Solen spred
sina darrande aftonstrålar emellan de smått flägtande löfven.
Hela parken, alla dess kronor stodo liksom i lågor. 
Foglarne sutto tysta, som hade de också för sig sina små 
aftonbetraktelser i träden. En och annan gång hördes göken.
En liten bäck, knappast större, än att man med flata handen
kunde öfvertäcka dess brädd och med henne lägga en bro
deröfver för hämplingar och siskor, när de blifvit trötta att
flyga, framporlade mellan kiselstenar och videbuskar. Öfver
honom fladdrade en trollhäst och speglade vingen i det 
skimrande glaset. Vi hvilade oss på en berghäll. Nu hade jag
tillfälle att närmare skärskåda min nya bekantskap. Det
var den skönaste ynglingagestalt, jag någonsin sett. Den
klara pannan hvälfde sig med ett mildt majestät och den
grekiska näsan med behag och harmoni. Intet moln, ingen
skrynkla, intet oangenämt uttryck beskuggade den sköna
hvälfningen. Delade i en täck ordning nedföllo de 
svartbruna lockarne till hälften kring kinden, och ur de mörka
ögonen framblixtrade en genomträngande eld. Men denna
flamma var icke den väckta passionens, det var den 
gudaburna känslans, det var det lågande snillets. De behagligt
hvälfda ögonbrynen, på hvilka de mest intagande sylfer ej
försmått gunga, fullbordade det hela. Lägger man härtill
de ungdomsfriska, med sjelfva helsans purpurrodnad 
öfverströdda kinderna, de blomstrande läpparne, på hvilka än
ett fint smålöje, än ett melankoliskt uttryck sväfvade, samt
slutligen de väl proportionerade formerna, det vackra uttalet, 
ledigheten i rörelserna, de sediga och angenämt blyga,
stundom naiva åtbörderna, så ega vi teckningen färdig.

»Hvad drömmer nu min unge vän om?» afbröt jag,
sedan vi en stund iakttagit tystnad. Han såg upp och
smålog. »Om jag säger det, så får jag åter en förebråelse,»
blef hans svar. »Det var i afton första gången, jag i år
hört göken. Han tillropade mig söder ut, och södergök
betyder ju dödegök.» -- Jag genmälde: »gamla märken
gälla icke mer! Förmodeligen valde göken nu på 
aftonqvisten söder för att undvika ha solen midt i ansigtet;
annars hade han väl blifvit östergök. Och hvad tillropet
beträffar, så kan det likaså väl angå mig som er.» -- »Det
tror jag icke,» svarade han; »ty det ligger någonting, jag
vet ej hvad, i mitt inre, som säger, att denna är den sista
vår jag lefver, samt att jag snart skall dö.» -- »Nå, så
låt det då i Guds namn ske,» yttrade jag. »Maka åt er,
heter det beständigt, gif plats, gå undan. Det är hela
hemligheten af lifvet. Derpå packa vi ner i de der 
mulllårarna, som kallas grafvar, tio och tio, hundra och hundra,
någon gång tusen, tills basun-engeln kommer med den
skrällande kallelsen, och de tillpackade stoftkläderna 
utskakas, och en hvar skyndar att leta rätt på sitt plagg. Ett
förskräckligt rafsande. För en del hafva då kläderna 
förbytt sig i de mest prydliga drägter, för andra i de mest
trasiga och smutsiga. Mången konung kommer då att se
rätt pjaltig ut; mången tiggare att skimra klarare än 
aftonrodnan der borta. Men nu stöta vi åter på den gamla 
surdegen.» -- För att afbryta detta ämne började jag vända
samtalet på honom sjelf, hvem han var, om hans föräldrar,
med mer dylikt. Han underrättade mig, att fadern, hvilken
för flera år sedan, dött, varit lärare vid stadens skolverk,
att han sjelf studerade och ämnade sig frampå hösten till
universitetet, att han egde en mor, hvilken ännu lefde, samt
trenne syskon. Då han i begynnelsen af vårt samtal hade
sig bekant mitt namn, frågade jag, huru han kunde känna
mig, som vore en fremling på orten, åtminstone för de
fleste. Han svarade, att i en så beskaffad stad, som denna,
kunde ingenting passera obemärkt, så att, när man nös
vid den ena tullen, sade man <sp>gud hjelp</sp> vid den andra.
Han hade dessutom händelsevis kommit att se ett bref,
hvilket jag skrifvit till en bekant, och hvari jag yttrat
några tankar om musik, hvilka mycket behagat honom.
Jag frågade, om han öfvade något instrument, hvartill han
halft rodnande svarade: »något litet fiol och klaver.» --
Solen var nu bergad i skogen. Ett matt dunkel spreds
öfver det mörkblå fästet, här och der pensladt med en och
annan röd strimma, som efter hand förbleknade. Öfver
ängen tindrade aftonstjernan och drog en lång silfverrand
längs efter den lilla bäcken. Det var tid att återvända.
Min unga vän anhöll på återvägen att få helsa på mig.
Jag bejakade det med nöje, och vi lofvade vid afekedet att
snart återse hvar andra.
	
En vecka förgick, och nästan hvar dag, då ledigheten
medgaf såg jag den älskvärde ynglingen hos mig. En 
oförklarlig dragningskraft, man må nu nämna den sympati,
likstämmighet i åsigter och känslor, eller hur som helst,
sammanband oss allt närmare vid hvar andra. Under hvarje
besök upptäckte jag alltid någon ny intagande sida hos
honom. Jemte ett slags beläsenhet, ovanlig vid den åldern,
i synnerhet i de sköna vetenskaperna och förnämligast
poesien, öfvade han med stor färdighet musik och hade,
hvad jag sedan fick veta, den nästan varit sin egen 
läromästare. Ja, han hade jemväl försökt sig i kompositionr,
hvarom mera längre fram. Nu nalkades pingst, »hänryckningens 
fest,» för att tala med Tegnér, och jag beslöt bivista 
gudstjensten för att under tempelhvalfven nedlägga
mitt hjertas fullaste känslor inför den Allmagt, hvilken med
sitt varde å nyo framkallat den leende våren och uppbjudit
menniskan att fira dess högtider. Ännu en bevekelsegrund
förde mig härtill. Jag hade för många år sedan på denna
dagen i nämde helgedom gått första gången till skrift. Med
vårens lekande bilder sammanblandade sig nu den flydda
ungdomstiden. Jag såg mig som gosse stå på den stora
gången med psalmboken i hand och, de små händerna 
hopknäppta. Jag igenkände med rörelse platsen, der jag alltid
brukade sitta och afhöra predikan, och valde mig just denna
för att från den punkten, liksom i ett enda andedrag, åter
samla alla mina forna känslor och betraktelser.
	
Gudstjensten fortgick som vanligt efter sin föreskrifna
ordning, och predikan förekom mig rätt uppbygglig och
kristelig, antingen, emedan det i sjelfva verket så förhöll
sig, eller emedan jag för tillfället var mera upprymd än
eljest. Efter dess slut framgick jag i högkoret för att i
stillhet på en bänk, som stod något afsides, åskåda 
ungdomens framträdande till nattvardsbordet. Medan psalmen
dertill sjöngs, nalkades oförmodadt min unge vän, hvilken
jag ej förut blifvit varse, stälde sig på sidan bredvid mig;
då följande korta samtal föregiok -- »Denna dag är för
mig en af de högtidligaste under min lefnad.» -- 
»Visserligen äfven för andra. Det är pingstdagens fest, 
som begås.» -- »Åh ja! sant nog, men jag sjelf gick på denna
dagen för trenne år sedan första gången till skrift, och i
dag gå äfven några af mina bästa och käraste ungdomsvänner. 
Dessutom är denna dag min födelsedag.» -- »Hvad!
är du född (han hade bedt mig kalla sig du) i sjelfva 
pingstliljornas och narcissornas tid? Vakta dig då att ej, såsom
en annan Narciss, spegla dig för mycket i vattnet och 
förlora dig sjelf.» -- »Om så vore och jag skulle omkomma i
detta element, så skall ni, min gode vän, författa grafskriften
öfver mig» -- »Och med hvad tema?» Efter någon besinning 
sade han: »<i>Säll är den, som får hvila i grafven.</i>» --
»Jag skall ihågkomma eller rättare uppskrifva det.» -- »Får
jag lof,» yttrade han med en nick, tog en blyertspenna och
tecknade på en liten papperslapp nämda ord. Jag stoppade 
den i min bröstficka.

Några dagar derefter uppkom han till mig med anhållan, 
att jag ville göra sällskap til landet för att helsa på
hans förmyndare. Vi begåfvo oss dit till fots. Dagen 
tillbragtes gladt och trefligt. På återvägen hittade min unge
vän på en smal gångstig i gräset en tappad karamel. Den
hade förmodligen varit en öfverlefva sedan någon begrafning,
ty på papperets ena sida förestäldes, fastän i något suddigt
stentryck, döden med sin hvassa lia. Ynglingen visade
mig det gängliga dödsbelätet med tillägg: »se, hur döden
höjer mot mig sin lia, han, som upphäfvit sig till allas vår
förmyndare, men jag har lust att hämtas och på stället äta
opp honom.» Jag afstyrkte föresatsen med anmärkning,
att man ej så noga kunde veta, hvarifrån det oförmodade
hittegodset kommit. Märkligt, att våra samtal eller små
äfventyr som oftast gerna riktades på dödsbetraktelser.
Dessa hänsyftningar erhöllo, ty värr! snart nog sin fulla
verklighet.

Ofvanför är nämdt hans genialiska anlag för musikens
och harmoniens himmelska toner. Dermed sysselsatte han
sig ofta, äfven med att komponera, och en af hans 
ungdomsbekanta förtäljde mig, det ynglingen redan vid 12 års ålder
gjort det första försöket. Sedermera har man funnit efter
henom i has gömmor flera större kompositioner, såsom
sonater, polonäser, äfvensom en uvertyr till någon 
teaterpjes, men hvilket arbete ej var fullbordadt. Då jag ofta
besökte honom i hans eget hus, egde jag tillfälle att göra
en närmare bekantskap med hans omgifning, hvilken ej
tycktes sätta värde på hans genialiska sida. Han var en
god, en beskedlig yngling, det blef det högsta, liksom det
enda lofordet. Såsom bevis på det ofta anförda må 
nämnas, det modern en gång i förtroende yppade för mig, att
hon fruktade, det hennes son skulle blifva en musikvurm.
»Hvad tycker herrn,» sade hon, »hans passion går så långt,
att han ej blot om aftnarne sitter och fantiserar och 
komponerar; men äfven om nätterna faller det honom in att
vakna, stiga upp, slå eld på ljuset och qvintilera vid sitt
klaver eller stryka med sin stråke på fiolen. Jag har många
gånger varnat honom för detta ofog, men fåfängt. Hvad
han lofvar om dagen, kan han ej hålla om natten, när det
sätter åt honom, som han plägar säga. Herrn, som tyckes
ha mycket välde öfver honom, och till hvilken han synes
sätta stort förtroende, kunde väl göra mig den lilla tjensten
och gifva honom en lämplig erinran vid passande tillfälle.
Besinna! han kan på det sättet en vacker natt sätta eld i
alla fyra hörnen på vår boning.» -- Jag lofvade göra mitt
bästa, men tviflade på, att han vid sådana tillfällen skulle
låta rätta sig.
	
En afton, sedan vi arm i arm lustvandrat i det gröna,
förtäljde ynglingen för mig på hemvägen, att han efter cirka
8 dagar skulle på några månader resa bort. Han hade blifvit
bjuden till baron D-- för att på hans landtegendom 
tillbringa sommaren och der deltaga i åtskilliga musikaliska
tillställningar. Då aftonen ej var långt framskriden, ingingo
vi i den ännu öppna stadskyrkan. Solen var just i nedgången. 
Hennes sista, varma strålar spelade på kyrkfönstren
och kastade sitt purpursken på törnekronan i koret, å den
der anbragta altartaflan. Ingen varelse befans på stäilet
mer än vi tvenne. Utom kring oss hade allt försjunkit i
en djup tystnad. Intet lefvande ting syntes mer än en
fjäril, hvilken af och an fladdrade på fönsterrutorna för att
söka sig en utflygt genom någon lycklig öppning. Vi stodo
en stund stilla på stora gången. När himmelen talar, tiger
gerna menniskan. Våra hjertan kände sig liksom 
öfverväldigade af det högtidliga rummet. Slutligen afbröts 
samtalet med erinran om ynglingens förestående bortresa och
att vi troligen ej sedan på länge kunde träffas. Han fattade
med en krampaktig ryckning min hand. -- »Det är något
inom mig», sade han, »hvilket liksom hviskar till mig i detta
ögonblick, att jag ej bör resa; men, då jag frågar hvarföre,
undfår jag intet svar.» -- Jag anmärkte, att dylika aningar
ofta härleda sig från helt naturliga orsaker. -- »Du skall skiljas
från din omgifning på en tid. Detta väcker en sorglig och
saknadsfull känsla. Denna åter förskapar sig till en 
afrådande mäklerska, hvilken för att förmå dig afstå från
beslutet förespeglar åtskilliga möjligtvis inträffande 
ledsamma tilldragelser.» -- »Ja, men kan då aldrig, hvad man
kallar aning, förkänsla eller förutseende gifvas?» frågade
han. -- »Visserligen», blef mitt svar. »Likaså galet det är
att helt och hållet förneka tillvaron af sådant, likaså 
öfverdrifvet och dåraktigt är det äfven att alltid sätta tro till
dylikt och anse allt för verkliga ingifvelser. Å ena sidan
äro själens krafter allt för litet utredda för att öfver i fråga
varande ämne uttala ett bestämt <sp>veto</sp>. Historien 
undervisar oss dessutom genom fakta både om dylika och många
andra besynnerliga förhållanden, hvilka tillkännagifva ej blott
förmågan af aning, utan äfven af en fullkomlig kunskap
om hvad framtiden har att förkunna. Det är blott vår tid
förbehållet att förneka allt, som ej kan vägas, mätas, kokas
eller ses genom mikroskop. Å en annan sida är menniskan
allt för mycket böjd att gifva betydelse åt sina egna 
inbillningsdrömmar, drifven dertill än af högmod, än af 
obelåtenhet med det närvarande tillståndet.» -- »Ja, det må vara
härmed, hur det vill», genmälde ynglingen; »men Gud vet,
om vi åter någonsin se hvar andra.» -- »Allt det der står i
en högre styrelses magt», blef mitt svar, »och skulle vi icke
råkas här nere, så låtom oss komma öfver ens att mötas
och uppsöka hvar andra i en fullkomligare verld.» -- Härvid
fattades hans hjerta af en oemotståndlig hänförelse. Han
gret vid min sida. Jag kände, huru de varma tårarne föllo
på min sjunkande hand, och ett halfhögt snyftande: »ja, vi
skola visst träffas», framstapplades af hans läppar. Vi 
åtskildes, begge uppskakade och rörde. Vid afskedet sade
han: »om ej förr, mötas vi här.» Jag såg efter honom.
Han var försvunnen.

När jag hemkom, fann jag ett bref på mitt skrifbord
med inbjudning att besöka en landtjunkare en mil utom
staden. Dagen var utsatt till den 11 Juni, som var en 
onsdag Jag emottog underrättelsen med glädje, emedan stället
egde en vacker belägenhet vid en sjö, omgifven af täcka
löfskogar och ängar och hade dessutom en gästfri värd.
Jag ingick i min sofkammare, lade mig på sängen och tog
någon lättläst bok i handen. Snart var jag inne i den
och skrattade rätt hjertligt åt flera infall och tokroligheter.
Men ju närmare det skred mot midnatt, desto oroligare 
blef jag. Det var mig omöjligt att längre kunna fortsätta
läsningen. Jag försökte sofva, men det ville icke heller
lyckas. Jag återtog boken, men tankarne förmådde ej 
medfölja. Jag lade henne ifrån mig och började öfverväga,
hvad det kunde vara, som på ett så besynnerligt sätt oroade
mig. Då framstälde sig som en blixt för min tanke den
betraktelsen: »Tänk, om din unge vän skulle plötsligen dö,
då skulle du visst sörja honom mycket? Dumma fantasier»,
tillropade jag mig sjelf »han är ju blott en 18 års yngling!
Hvarföre skulle han just dö så hastigt? Bort med dessa
griller.» -- Jag tillgrep boken å nyo och läste, men med
lika slät framgång. Jag valde då en annan och bläddrade
den; men fåfängt. Tanken spelade beständigt åt samma
håll. -- »Nå, så skall du då sofva, om du vill eller ej», 
hvarpå jag släckte ljuset, lade kudden till rätta, tilltryckte 
ögonen och tog den vanliga sömnställningen. Ändtligen 
inslumrade jag, men uppvaknade å nyo vid tolfslaget från
kyrkotornet. Den första tanke, hvilken nu instälde sig, var
åter denna: »din unge vän dör snart», och den derpå 
följande: »på hvad sätt skall han dö?» -- I detta ögonblick
förestälde jag mig honom liggande på en grön strand med
armarne i kors öfver det snöhvita bröstet. Länge förföljde
mig detta fantasispel, tills själen, trött och utmattad af 
betraktelsen, ändtligen öfverlemnade min arma lekamen till
hvila och vederqvickelse.

Om morgonen blef min första sysselsättning att tänka
på den förestående landtfärden. Jag egde en liten nätt
trilla; men, för att hafva allt i ordning till resan, beslöt
jag efterse om åkdonet, seldonen och allt öfrigt tillbehör
vore i vederbörligt skick. Jag hade låtit upphänga seldonen
på en vind. Kom allt omkring, hade råttorna förderfvat både
tömmar och remmar. Återkommen på mitt rum, fann jag
för mig flere bekanta, hvilka berättade, att äfven de hade
blifvit bjudna till landtresan. Jag anmärkte, det jag 
svårligen kunde medfölja, emedan mina förderfvade remtyg
satte mig ur stånd dertill; att få dem lagade droge långt
ut på tiden, då handtverkare sällan äro påpassliga och 
ordhållna, ännu mindre mot en på stället så obekant person som
jag. Mina vänner lofvade draga försorg derom. Seldonen,
afskickades till vederbörlig sadelmakare, hvilken verkligen
till sin och hela skråets heder punktligt uppfylde sitt löfte.
Vi aftågade alltså tidigt på den utsatta dagen under ett
behagligt sommarväder. Glädje och liflighet spridde sig
på alla ansigten. Mot kl. 10 hunno vi fram, efter att hafva
rastat på några ställen. Man emottog oss vänligt och 
gästfritt, vi frukosterade, sjöngo, rodde, spatserade, åto middag,
rökte, drucko kaffe, togo oss en lur, punschade, talade i
politik, vitterhet och Gud vet allt hvad, musicerade, kastade
smörgåsar, sprungo enklek, superade, togo farväl och 
hemkommo midt i natten, mätta, sömniga, dammiga och ytterst
trötta.

Om morgonen derpå knackade det på min dörr ganska
tidigt. Jag bad den besökande stiga in. Visiten tycktes
mig något ovanlig; men, då jag just icke lät störa mig, tog
jag allt sammans mycket lugnt. Jag igenkände genast i
den inträdande en ungdomskamrat till min vän, bad honom
sitta ned och ursäkta, att jag ännu icke var uppstigen,
började derpå beskrifva gårdagsfärden, den behagliga 
väderleken och huru trefligt jag tillbragt timmarne på landet.
Intet svar. Personen satt dyster och tankfull. Detta gjorde
mig uppmärksam, af hvilken anledning jag tillsporde honom,
huru det stod till? Dervid steg han upp, tåreströinmar
störtade från hans ögon; han syntes mig alldeles utom sig.
»Huru är det fatt?» utropade jag. -- »O!» svarade han,
»det är någonting så olyckligt, som tilldragit sig, att jag
ej kan berätta eller uttala det.» -- Härpå gick han fram
och till baka, öfver golfvet och vred händerna. Är 
menniskan galen eller har han begått någon illgerning, tänkte jag
för mig sjelf och tillade: »om någon olycka händt, så måtte
anledningen till edert besök vara, att af mig för tillfället
hemta råd, tröst eller biträde. Hvad har händt? Rör det er
egen person eller någon annan?» -- »Icke mig,» svarade
han med qväfd röst. Då rann mig i sinnet den syn, jag
om natten några dagar förut egt, hvarpå jag hastigt inföll: 
»nå, då rör det visst vår unge vän. Han är död, han är
drunknad.» -- »Drunknad, ja det är han, men hur vet min
herre det?» fick jag till svar. -- »Det kan jag icke säga.
Men det faller mig så in i anledning af den syn, hvilken
jag hade för en tid sedan. Likväl,» fortfor jag, »säg mig,
är det då verkligen sant, hvad ni berättar? Det förekommer
mig, som vore allt sammans blott en dröm.» -- »Ja, ty värr,
mer än sant,» suckade han, och en ny flod af tårar vätte
hans skälfvande kinder.

»Besynnerligt,» mumlade jag för mig sjelf, på en gång
uppskakad och bestört; »huru har denna olyckshändelse 
tillgått? Sätt er ned och förtälj mig något härom.» 
-- Sedan den besökande något återhemtat sig, omtalade 
han följande:
	
Samma dag, då jag begaf mig till landet, hade ynglingen 
beslutit att morgonen derpå, företaga sin färd till 
baron D. Hans koffert hade stått framdragen golfvet, alla
kläder, musikalier och böcker voro inpackade, fiolen inlagd
i sin låda och allt i ordning. Emedan han ej egde sig 
bekant min bortresa, hade han förut på förmiddagen gjort ett
besök i min boning för att säga sitt farväl. Då han funnit
dörren läst, hade han med krita tecknat något der utanpå.
Jag steg upp och såg efter. Der stod verkligen: <i>För att
taga afsked</i>. Om natten, när jag hemkom, hade jag i
mörkret och hastigheten ej blifvit varse skriften.
	
Sedan han sålunda förgäfves sökt mig, hade han uppgått 
till några af sina kamrater, der yttrat sin ledsnad 
öfver att ej hafva träffat mig, med tillägg, att han hade 
något vigtigt att anförtro rörande sin framtid, men hvilket
han en annan gång skriftligen skulle meddela. Hvad detta
kunde angå, viste man icke. Derpå hade han föreslagit
kamraterna att vid middagsstunden göra sällskap och bada
i den utanför staden belägna strömmen. Sagdt och gjordt,
de vandrade å stad. Ynglingen, som är god simmare,
hann med lätthet öfver till andra stranden; men, när han
skulle återvända och kom midt i strömfåran, ropade han:
»jag sjunker, jag förmår icke mer.» Med pilens snabbhet
skyndade då en af kamraterne till hjelp, dykade ned och 
fattade honom i lockarne. Men bördan var för tung, locken
för liten, den halkade ur hand, och för andra gången 
försvann den olycklige i djupet. En stund derefter uppkom
han för tredje gången några famnar derifrån. Kamraten 
simmade äfven dit. I det samma grep den drunknande om
vännens fot och drog den biträdande med sig ned till bottnen. 
Länge kämpande att slita sig lös, uppkom ändtligen
den senare, hemtade något andan, kastade sig åter ned i
djupet; men den älskade syntes ej mer. Han var försvunnen.
Strömmen hade dragit honom med sig. »Ännu i denna
stund,» tillade berättaren, »hafva vi oaktadt allt bemödande
ej förmått igenfinna den aflidne och begråtne.»

Jag kastade mig hastigt i kläderna med tillkännagifande, 
att vi skulle gå till stället för att åtminstone, om
möjligt vore, taga rätt på den döda kroppen. -- »Det var
besynnerligt,» sade min följeslagare under den skyndsamma
gången dit, »hvilka egna aningar Gustaf hade,» så kallades
han, »om sin förestående död. Jag ihågkommer nu bland
annat, huru han för trenne dagar sedan i sällskap med sin
mor och sina syskon spatserade denna väg. Hunnen till
strömmen, stannade han der mycket tankfull och dyster.
På tillfrågan, hvarföre han var så allvarsam och hvad det
var, hvaruppå han lyddes, svarade han: »jag tycker det är
någon, som ropar mig i vattnet, men jag ser ingen menniska.» 
Vid återvändandet gick han för sig sjelf, och, när
han hemkom, satte han sig ned vid klaveret och komponerade 
musiken till ett poem kalladt: <i>Vattnets krusning</i>,
och hvilket föreställer Sapfo i det ögonblick, då hon, 
gripen af en förtviflad kärlek, kastar sig i vågorna.» -- Vi
hade nu uppnått stranden af strömmen, der den beklagansvärde 
omkommit. En mängd nyfikne hade på höjderna
deromkring församlat sig, under det några fiskare foro med
draggar upp och ned för att uppfånga den döde. Sedan vi
en stund stått och sett derpå, steg jag med min följesven
i en liten ekstock och begaf mig äfven ut att forska. Vi
hade ungefär rott en qvart af och an, då jag varseblef en
nyss afbruten narcissa komma sakta flytande på vattnet.
Jag önskade taga upp henne, och vi rodde blomman till
mötes. I det samma jag böjde mig ned för att upptaga
henne, skimrade något ur vattnet emot mig. Jag bad den
roende hålla stilla. Jag såg än en gång ned, o jemmer
och ve! midt under den flytande rosen låg ned i djupet på
en klar sandbotten den begråtne och saknade. Jag 
tillropade de öfrige att skynda till biträde. Utan möda 
uppdrogo vi den döda kroppen. Med armarne i kors öfver
bröstet hade han legat i vattnet, och i denna ställning förde
vi honom i land. På den gröna gräsmattan hvilade han
nu, lika skön som i lifvet. Ingen strimma, ingen den minsta
rispa syntes på hans täcka former, så lätt och mildt hade
naturen behandlat sitt barn. Han låg liksom sofvande.
Munnens rosor voro halföppna, på kinderna brann ännu
lifvets purpurfärg, och kring den ädla, snöhvita pannan
föllo, som förr, de af vattenperlor skimrande lockarne i 
behagliga ringlar. Sjelf en blomma, af döden bruten, hvilade
han nu bland blommor. Stumma stodo vännerna omkring,
men djupt blödde såret i deras hjerta. Ändtligen insveptes
han i ett snöhvitt linne, och på bröstet fäste jag den 
narciss, hvilken, såsom en trogen afbild af honom sjelf, allra
först visade oss vägen till hans återfinnande. Snart kommo
modern och syskonen, klagande och sörjande. Jag förmådde
ej uthärda denna anblick, kastade mig under ett träd för
att i strömmande tårar lätta mitt beklämda hjerta.

Snart spridde sig berättelsen om hans bedröfliga slut
till allas öron. Hela staden var försänkt i sorg, ty alla hade
älskat den intagande ynglingen. Äfven små barn 
framlallade: »Gustaf är död,» och de liknöjdaste sinnen funno
sig uppskakade af denna händelse. Den, hvilken dock
djupast kände förlusten, och det så mycket våldsammare,
emedan de bittra saknaden ej vågade yttra sig, var en af
stadens fagraste tärnor. Hon hade länge i hemlighet älskat
den bortgångne. Bekantskapen hade tagit sin begynnelse
dermed, att ynglingen dagligen gått och undervisat henne
i musik. Huru vida han till baka hyste samma ömma böjelse, 
är oss obekant, åtminstone hade han aldrig 
tillkännagifvit något sådant, hvarken för henne eller sina förtrogne.
Kanske afhöll honom vördnaden och den stora skilnaden
i rang, ty hon var dotter af en rik och förnäm adelsman.
Emellertid älskade Claudine den sköna ynglingen med alla
ett sjuttonårigt hjertas blyga, rena och himmelska känslor.
Och troligen var icke hon den enda, ty, hvarest han visade
sig, voro skönhetens blickar fästa på honom; en lätt 
hviskning framsusade då ifrån den ena till den andra: »hvad
han är vacker! hvilka gudomliga ögon! hvilken ren panna!
hvilken behaglig ledighet i alla hans rörelser! hvad han
sjunger väl! hvad han är sedig och städad i sitt uppförande!»
Hvad under, om då Claudine äfven suckade för den 
förtjusande ynglingen. Hans bild sväfvade beständigt framför
henne, och mången enslig natt vakade hon, badande i tårar,
på sin bädd. Såg hon då om morgonen blek, och förgråten
ut, spridde sig vid hans inträde glädjens hela rosensken
på kinderna. Sorgen var glömd, saknaden förbi. Aldrig
tänkte hon derpå, att med ett enda ord säga honom, huru
dyrbar han var för hennes hjerta. Det var nog, endast
hon fick andas samma luft, som den ädle, och lefva 
åtminstone en timme om dagen i hans umgänge. Var han 
försvunnen, så lekte hon med hvad hans hand nyss vidrört.
Allt var henne så kärt. Musikalierna, tangenterna på 
klaveret, myrtenträdet i fönstret, ja, sjelfva den iskalla 
ledstången, hvarvid han stödt sig under nedgången. När han
väntades, stod hon långa stunden och såg utåt gatan för
att på förhand blifva honom varse. Stundom tyckte hon sig i
farstun höra hans gång och spratt till af glädje. Gick hon
då ut och fann ingen, blef hon så misslynt, satte sig 
hemligen att gråta, tills det tog i dörren och den älskade stod
i sjelfva verkligheten framför henne. Då steg en hög rodnad 
öfver kinderna, hennes knän ville liksom svigta och
hon kunde med möda sansa sig. När underrättelsen hann
hennes öra, att den sköna ynglingen ej mera fans till,
kunde hon ej längre fördölja sina känslor. Liksom från
sina sinnen, aktade hon hvarken fadrens eller moderns 
förmaningar eller råd. Blott att få dö, det var hennes högsta och
enda önskan. Hon ville hvarken taga mat eller dryck till
sig; hon tålde ej en gång dagens ljus. Vid anblicken af
vatten eller något, som skimrade, föll hon i svimningar.
De fordom blomstrande kinderna vissnade bort inom några
dagar. En hemsk dysterhet strålade ur henpes ögon. Hon
hade liksom förlorat känslan för allt annat. Ingen hvila om
dagen, ingen sömn om natten. Snart voro ögats tårekällor
uttömda. Hon kunde ej mer hvarken gråta eller sucka.
Stirrande, med håret kring axlarna, stod hon hela timmarne
vid fönstret, eller satt och afplockade det ena bladet efter
det andra på myrtenträdet. Ledsnade hon dervid, ilade hon
till klavret och slog derpå orediga, förtviflade toner. Ej
sällan uppspratt hon midt under musiken och ropade: »han
kommer;» men hejdade sig under en djup suck: »nej! han
kommer aldrig, han är död!» -- Dessa senare ord uttalade
hon med en så djup, hemsk och melankolisk stämma, att
det skakade alls hjertan.

På femte dagen efter den bedröfliga katastrofen skedde
den högtidligt sorgliga begrafningen. Den var enkel och
anspråkslös, men vacker och värdig. Den afbrutna narcissan
prydde, ehuru bleknad, ynglingens bröst, och en krans af
friska liljor myrten och violer, litade af den klagande
flickans egen hand, slingrade sig kring hans lockiga hufvud.
Orgelns brusande toner, ungdoms- och vänskapstårarne vid 
båren, den snyftande folkskaran, aftonsolens purpurstrålar
på den svarta beklädningen, allt bidrog att uppröra hjerta
och känsla. Der stod nu hans kista på samma rum i templet, 
der han sljf stått med mig den afton, då vi sade 
hvar andra vårt trofasta farväl. Nu, som då, sken qvällssolen 
in genom fönstren; men ej, såsom nu, för ett liktåg.
Nu som då, talade vännen till mig; men ej såsom nu,
förklarad och himmelsk. Nu, som då, runno tårar; men
ej, som nu, den eviga saknadens och sorgens. Nu, som
då, stod jag det eviga nära; men ej, som nu, liksom vid
dess ingångsport. Hvilken dyster sympati, och dock så ljuf!
Efter slutad begrafning i kyrkan följde vi hans jordiska
qvarlefvor till sin hvilostad. På samma rum, der jag första
gången hade sett honom, var nu hans graf uppkastad.
Hans önskan hade gått i fullbordan att der få sitt 
griftläger. Sorgliga syn! din kista nedsänkes, o yngling! jag
skådar dig aldrig åter. Slumra ljuft under de gröna 
torfvorna! Stelnade stå de vågor, som gå på dödens haf, de
högresta grifterna! Der brusar och stormar ej mer. Hvila
lugnt! Morgonens och aftonens dagg skola fukta ditt stoft,
äfven sedan alla de, som vid din bortgång greto saknadens
bittra tårar, långe sedan äro förmultnade.
	
Jag kunde icke återvända hem. Mitt hjerta var sönderslitet. 
Jag irrade länge af och an i en nära intill belägen 
skogspark. Trött och utmattad återgick jag slutligen
till kyrkogården och satte mig ned bredvid grafven. Aftonen
hade inbrutit. Stor och klar skimrade månen i sitt fulla
sken öfver fälten. Daggen glittrade på löften. Ett sakta
sus for fram öfver gräsen. Blommorna lutade sig mot hvar
andra, liksom kysstes de och sade god natt. Mina tårar
började strömma. Huru orent, befläckadt och fullt med
fel förekom mig ej mitt eget hjerta, när jag nu tänkte på
den hädangångne förklarade! Hur föga värdig hans vänskap!
I dylika stunder, huru skön, huru himmelsk, huru majestätisk,
huru älskelig står icke dygden i sin gloria framför oss!
Huru öppna sig icke liksom portarne till sjelfva evigheten,
och en sakta smekning från fullkomligare verldar träder
oss till mötes! Länge satt jag så drömmande, då en snöhvit
gestalt kom sakta framskridande mellan kyrkogårdens grifter.
»Är det väl den förklarade,» suckade jag, »som nalkas mig?»
-- Jag rycktes snart ur min villa, när jag upptäckte, att
det var den sörjande flickan. Jag vek åt sidan inåt en
gång. Hon framträdde till griften och planterade på 
mullhögen en lilja, strödde blommor och myrten rundt omkring,
fuktade af hennes gråt. Hvem vill störa sorgen? Jag stod
stilla; men lika ymnigt flöto mina tårar, som den hopplösa
tärnans. 
Mot midnatten hemkom jag till min boning och gick
till hvila; men det var mig omöjligt att få en blund i 
ögonen. Som månen sken starkt in på väggen, uppsteg jag
och neddrog gardinen för att åstadkomma en mera 
sömnlockande skymning. Det var i alla fall så ljust i rummet,
att mitt öga utan möda kunde se de ringaste föremål.
Strax efter midnatt hörde jag en underlig knäppning på
dörren. »Kanske är hon ej fullkomligt läst,» tänkte jag,
steg upp och undersökte. Dörren var ganska väl tilldragen.
En stund derpå hörde jag något liksom traska i rummet
och röra vid mina papper på bordet, hvilket stod midt
öfver vid väggen på andra sidan. Jag blickade deråt, och
hvem kan föreställa sig min förskräckelse, då jag såg den
aflidne, lifs lefvande stå framför mig, lutad mot bordskanten,
liksom hade han stått och läst i något af papperen. Han
var klädd i sin hvardagsdrägt och med grön mössa på
hufvudet. Här var hjeltemodet förbi. En kall rysning
genomlopp mina ådror, jag svepte täcket öfver hufvudet
och blundade med ögonen. I samma stund genomfor mig
den mera sansade tanken: »Hvad har du att frukta? Är
det en verklighet, så behöfver du ej vara rädd; det kan ej
vara något ondt i besöket. Säkert är han ett ljusens barn.
Skulle det åter vara ett spel af din uppskakade inbillning,
så mycket dåraktigare. Fatta mod och undersök!» -- Jag
kastade täcket från hufvudet och blickade åt bordet. Synen
var försvunnen. Jag låg länge och väntade dess förnyande,
men fåfängt. Slutligen gick jag upp för att efterse, hvilka
papper befunno sig på bordet, och i hvilket företrädesvis
den aflidne blickat. En kallsvett genomilade mig, då bland
det första, min hand fattade, var den lapp, hvarpå stod
skrifvet: <i>Säll den, som får hvila i grafven.</i> Nu påminde
jag mig det gifna löftet att, i fall af ynglingens död
före mig, författa öfver honom en grafskrift med nämde
tema. Jag upphissade gardinen, och i månens bleka skimmer 
tecknade jag följande okonstlade ord:

<tab>Säll den, som från verldens gycklande ståt 
<tab>Får föras till grafven! 
<tab>På jorden är jemmer, klagan och gråt 
<tab>Från vaggan till grafven. 

<tab>Se, rosen är vissnad och ligger på bår 
<tab>Och gömmes i grafven. 
<tab>Från sörjande ögat rinner en tår 
<tab>Med suck ned i grafven. 

<tab>Man tänkte: din moders framtida hopp 
<tab>Du blifver till grafven. 
<tab>Men, ack! uti vårdagen slöt du din knopp 
<tab>Och sänktes i grafven. 

<tab>Dock lycklig är du, som nu sofver så lugnt 
<tab>I stormfria grafven. 
<tab>På jorden är lifvet oroligt och tungt 
<tab>Från vaggan till grafven. 

<tab>Sof stilla, sof roligt, du blomma vid strand 
<tab>Af ödsliga grafven! 
<tab>En gång skall dig Allmagtens väldiga hand 
<tab>Uppkalla ur grafven. 

<tab>I flygtiga tidens och stoftverldens grus 
<tab>Ej bunden vid grafven, 
<tab>Din ande, förklarad, odödlig och ljus, 
<tab>Skall stiga ur grafven. 

<tab>Af trofasta vänskapen hjertat då möts, 
<tab>Befriadt ur grafven, 
<tab>Och bandet förnyas, som fordomdags knöts 
<tab>Vid vaggan till grafven. 

<b>Anmärkningar till del. 3.</b>

Sid. 3.

<i>Om stallmästare och skolmästare.</i>

Förekommer i handskriften <sp>Sällskapet Minus’ Archiv</sp> under titel:
<i>Cateches för Skolmästare, vid åtanken af en Skolmästares framförande den 12 Maj 1492, eller på samma dag, som Gustaf den förste, Sveriges störste Skolmästare, framkom till verlden; uppsatt den 11 Maj 1822 af en f. d. Skolmästare och Pedant.</i> Tryckt i Samlade Ungdomsskrifter I med ny titel och omarbetadt. Ytterligare omarbetadt i Samlade skrifter (Dahlgrens uppl.)

Sid. 6.

<i>Företal till Babels torn.</i>

Med iakttagande af den föreskrift, som förf. lemnat uti det af honom
ofullbordade utkastet till en ny upplaga af hans samlade skrifter,
har utg. följt den berörde handskriften till detta företal och
ej företalet, sådant det förekommer i Babels torn. Handskriften, dock
ofullständig, finnes i Riksbibliotekets ego.

Sid. 12.

<i>Hvad är kärlek?</i>

Tryckt i Kometen 1825 N. 14. Omarbetadt i Samlade Ungdomsskrifter I;
ytterligare omarbetad i Samlade skrifter (Dahlgrens uppl.).

Sid. 16.

<i>Den dumma skolan.</i>

Tryckt i Kometen 1825 N. 25. I Riksbibliotekets exemplar af Kometen
uppgifves stycket af A. I. Arvidsson vara författadt af Dahlgren
och L. Hammarsköld.

Sid. 20.

<i>Försök till tal öfver en svafvelsticka.</i>

Tryckt i Kometen 1826 N. 55. Omarbetadt i Samlade Ungdomsskrifter
I. Ytterligare förkortadt i Samlade skrifter (Dahlgrens uppl.).
Sid. 23.

<Dedikation till sömnen.</i>

Tryckt i Odalgumman 1829.

Sid. 26.

<i>Odalmannen</i> och <i>Bihang till Odalmannen</i>, skrifter af Hans Järta.	

Sid. 32.

<i>Kurs i geografien.</i>	

Tryckt i Talltrasten 1842.

Sid. 37.

<i>Nahum Fredr. Bergströms krönika. I, II.</i>

Tryckt i Freja, poetisk kalender för 1832 I, II.

Sid. 138.

Den lärare, som här skildras, var L. J. <sp>Boræus</sp>. Se <sp>Lefnadsteckningen</sp>.


Sidd. 192, 193.
	
Detta stycke till tankstrecket är taget ur ett bref från J. H. Thomander
till Dahlgren, dateradt Lund 21 April 1825. Återstoden af stycket
är tagen ur ett bref från samme, dateradt Stensnäs 13 September 1825.

Sid. 235.

<i>De tre familjerna.</i>	

Tryckt i Freja, Poetisk kalender för l833. III.

Sid. 304.

<i>Förlofningen.</i>

Tryckt i Aftonstjernan, poetisk kalender för 1833.


Sid. 367.

<i>Aning och Sympati.</i>

Tryckt i Toilett-kalender för 1833. Om den yngling, som är ämnet
för denna berättelse, se <sp>Lefnadsteckningen</sp>.

Sid. 388.

Af ett bref från författarinnan Eufrosyne till Dahlgren, dateradt Skultuna
bruk 24 Nov. 1823, synes, som skulle den här skildrade syn visat sig
för Dahlgren. »Väl Dig, som har sett förlåten öppnas till andeverlden!
Ack, måtte äfven en genins få huldt, som din yngling, omgifva mig ..»

<sp><b>Innehåll.</b></sp>


<b>Smärre prosaiska uppsatser.</b>

Om stallmästare och skolmästare... ... ... ... ... ... ... Sid. 3.
    
Babels torn, en rymdskrift ... ... ... ... ... ... ... ...  "   6.

Hvad är kärlek?	.. ... ... ... ... ... ... ... ... ... ...  "  12.

Den dumma skolan . ... ... ... ... ... ... ... ... ... ...  "  16. 

Försök till tal öfver en svafvelsticka ... ... ... ... ...  "  20.      

Dedikation till sömnen ... ... ... ... ... ... ... ... ...  "  23.

Kurs i geografien  ... ... ... ... ... ... ... ... ... ...  "  32.


<b>Noveller.</b>
                                                          
Ungdomsfantasier eller Nahum Fredr. Bergströms krönika I.   "  37. 

                                                      II.   " 113.

Ur Freja, poetisk kalender... ... ... ... ... ... ... ...   " 226.        

De tre familjerna ... ... ... ... ... ... ... ... ... ...   " 235.              

Förlofningen  ... ... ... ... ... ... ... ... ... ... ...   " 305.

Aning och sympati ... ... ... ... ... ... ... ... ... ...   " 367.         

Anmärkningar  ... ... ... ... ... ... ... ... ... ... ...   " 390.





<b>Rättelser.</b>

Sid. 134, rad. 16 nedifrån <i>står</i> snibbdufva; <i>läs</i> snibbhufva.

 "   184, rad. 13 uppifrån <i>står</i> befängt; <i>läs</i> befängdt.

 "   188, rad. 16 uppifrån <i>står</i> vedergälla; <i>läs</i> vederlägga.

 "   213, rad.  7 uppifrån <i>står</i> patienta; <i>läs</i> patientia.

 "   215, rad.  2 uppifrån <i>står</i> bekant; <i>läs</i> bekanta.
SAMLADE SKRIFTER

AF 


CARL FREDRIK DAHLGREN

-

NY OMANORDNAD UPPLAGA

-

TREDJE DELEN
STOCKHOLM

Boken tryckt hos Isaac Marcus' Boktryckeri-Aktiebolag 1875.

-

Titeln tryckt hos Beijers Bokförlagsaktiebolag 1907.

<img><i>C. Dahlgren</i></img>
