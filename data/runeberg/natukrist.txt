<h3>NATURVETENSKAP
<sc>och</sc> KRISTENDOM</h3>

<b><sc>professor  F. BETTEX</sc></b>


<b>UPPSALA
J. A. LINDBLADS FÖRLAG</b>

<b><sc>Pris Kr. 2:75</sc></b>




<img>F. Bettex</img>

F. BETTEX


<h3>NATURVETENSKAP OCH
KRISTENDOM</h3>

<table>
<td c><h3>NATURVETENSKAP</h3>

<td c>OCH

<td c><h3>KRISTENDOM</h3>
<td c>
<td c><sc>AV</sc>
<td c>
<td c><b><sc>PROFESSOR</sc>  F. BETTEX</b>

<td c>——
<td c>
<td c>ÖVERSÄTTNING

<td c><sc>AV</sc>

<td c><b>HANNA ÖSTBERG</b>
<td c>
<td c>
<td c>J. A.

<td c>UPPSALA

<td c>J. A. LINDBLADS FÖRLAG
</table>
PAPPERSLEVERANTÖR:

G. O. JOHANSON, JÖNKÖPING.

KOMMISSIONÄR FÖR A.-B. PAPYRUS.

——

TRYCKT Å TRYCKERI-A.-B.

SKANDIA, STOCKHOLM 1913
<table>
<td 3 c><h3>INNEHÅLL</h3>
<td 3c>——

<td><td><td r>Sid.
<td>I.<td>Framåtskridande? ...................................<td r>7
<td>II.<td>Evolution och modern världsåskådning......<td r>59
<td>III.<td>Kristlig naturforskning..............................<td r>149
<td>IV.<td>Vetenskap...............................................<td r>237
<td>V.<td>Materialism.............................................<td r>317
</table>

<chapter name="Framåtskridande">





<tab><tab> I.

<h3>FRAMÅTSKRIDANDE?</h3>





I.

<h3>FRAMÅTSKRIDANDE?</h3>

<sc>Orörlig majestätiskt lugn</sc> synes oss
jorden. Vare sig vi från en hög bergspets
överskåda de vida slätterna, de mörka
skogarna och floderna, som slingra sig fram över hennes
yta, eller vi från en klipphöjd blicka ut över
världshavet, som utbreder sig framför oss så långt i fjärran,
att det förefaller oss vara utan stränder, och på vars
blåa yta vi upptäcka segel, vilka nästan omärkligt
röra sig som små vita punkter — fast grundad,
oomkullrunkelig är hon nu, liksom på Homeros' tid, den
»människor närande  jorden».

Och nästan lika lugn och säker lever största
delen av mänskligheten på henne. Långt fjärran från
städernas oro och buller odla miljoner människor dag
efter dag i sitt anletes svett den mark, som redan
deras förfäder plöjt, bo och breda ut sig i de av förfädren
byggda husen och åse huru för varje år, sommar och
vinter, sådd och skörd återkomma, huru deras barn






så småningom växa till; långsamt och fridfullt
förflyter deras liv.

Men i verkligheten, skådad från de eviga höjderna,
är denna jord allt annat än lugn eller ens orörlig. Nej,
denna vår boningsort, detta världsklot med sina
poler och ishav, fastland och världshav, det ilar, det
flyger, det rusar utan uppehåll, rastlöst, genom den
oändliga rymden, i vida cirklar omkretsat av månen,
denna stelnade klipp- och kratervärld, själv i än
vidare kretslopp dansande runt omkring den väldiga
solen, medan denna alltjämt ilar framåt i
världsrymden; vart? Det veta vi ej! — Medan sekundvisaren
flyttar sig ett steg ilar denna vår jord och vi med
henne 29 km. framåt, och aldrig mer kommer hon,
komma vi att återvända till det ställe i världsrymden,
som vi just nu genomfara. Om Gud, som allena är
vilan i detta evigt virvlande universum, gåve oss en
fast punkt, varifrån vi kunde se denna vår jord, vad
skulle vi då få skåda? För oss skulle då visa sig
en att börja med knappast skönjbar liten stjärna, som
hastigt blev klarare och snart syntes så stor som
månen för att om ett par timmar intaga halva och därpå
hela himlen, och så flöge jorden oss förbi i sitt
förskräckliga majestät med en fart som lämnar den
långsamma kanonkulan långt efter sig. Inför våra
förvånade och förvirrade blickar skulle under flera minuter
solbelysta slätter i hastig fart omväxla med
stormupprörda hav, sandöknar med snöfjäll, ödsliga
skogar med folkrika städer — leende landskap, dystra
klippavgrunder och tunga moln flöge förbi obegripligt
fort. Och innan vi hunnit hämta oss från vår 

häpnad och förskräckelse, komme bilderna att hastigt
blekna bort. Hav och fastland bleve snart blott ljusa
eller mörka fläckar, och det stora världsklotet
framträdde, hastigt minskande i storlek och alltmer
avlägsnande sig från oss, snart åter blott en liten stjärna
på himlapellen, medan den genomilar sin bana genom
rymdens och universums avgrunder, framdriven av
Guds andedräkt. — En värld skulle ha dragit oss förbi
med sina massor av ämnen och former, med sin sorg
och glädje, med sin synd och skuld, med halvtannat
tusental miljoner människosjälar, Guds avbilder, och
allesammans evigare än denna värld. — Ett
skådespel värdigt odödliga ögon!

Men liksom denna värld stormar fram genom
rymdens avgrunder, så framstormar också den på henne
boende mänskligheten genom tidernas djup,
uppdykande ur en stum evighet och sjunkande tillbaka i en
annan lika okänd. Var befann sig denna mänsklighet
för blott tiotusen år sedan, en sekund i himlen, knappt
en dag av solåret, som motsvarar trettio miljoner
av våra jordeår? Sedan dess har den vackra
stjärnan Vega, som blott har hälften så stor diameter
som månen, framträtt på himlen i sin omätliga bana.
Och var kommer denna mänsklighet att befinna sig,
när sekundvisaren flyttat sig ännu ett steg framåt på
himlens stora urtavla?

Ja, kort är dess tillvaro, och vart stenkolsstycke,
som ligger framför din härd, utgör del av träd, som
vuxo på jorden, innan vare sig änglar eller överänglar
visste vad en människa var för något; ty Adams själ
låg då ännu oskapad i Gudomens djup, och Gud

hade ännu ej sagt sitt: — »Låt oss göra människan
till vår avbild». — Sedan Adam för sextusen år sedan
— ty icke <sp>ett</sp> minnesmärke, icke <sp>ett</sp> människoverk
känna vi till, som bevisligen är äldre — förvånad
och hänryckt slog upp sina ögon till ett saligt liv i
den av Gud planterade lustgården ha till Kristi tid
blott sjuttiofyra släktled av människor efterföljt
varandra på jorden. (Luk. 3:28—38.) Enligt
»herodotisk» beräkning ha från Kristi tid tills nu
(1894) omkring femtiosju släktled förgåtts. Alltså
hundratrettiotre eller låt oss i runt tal säga: <sp>Blott
hundrafyrtio människor, våra förfäder,
skilja dig och mig från Adam, bilda ditt
och mitt hela stamträd!</sp> En liten samling alltså
— inte ens så stor som den tyska riksdagen —
rymmes den gott i en medelmåttigt stor sal. Men hur
vördnadsbjudande äro dock icke dessa få
representanter för hela människosläktet! Främst de nio
månghundraåriga jättarna, som fulla av urkraft och titaniskt
övermod fyllde jorden med våldsdåd i halvtannat
årtusende, från Edens tid till syndaflodens. Sedan torde
väl bland dem finnas mången vild nomadhövding,
stadsgrundläggare och lagstiftare, men även mången
diktare och vis man, mången tiggare och eländig
förbrytare, gudlös tyrann, ärlig bonde, duktig arbetare
och högmodig riddare. Hur intressant skulle det ej
varit att ha haft levnadsbeskrivningar över dem alla,
berättade av dem själva — tillsammans en biografi
över mänskligheten! — Tålamod bara! En gång bland
evighetens under få vi se dem allesamman och i eviga
fotografier skåda vad de på sin tid gjorde, ty intet

går förlorat i det gudomliga världsalltet. »I
världsetern», sade redan de gamla egypterna, »ligga
gudarnas arkiv.»

Men är denna mänsklighet på jorden blott från
i går, och har den inga långa släktled att uppvisa,
vilken obegriplig, överväldigande massa av handlingar,
ord och tankar har den dock icke hopat!

Hur mycket har den icke på denna korta tid
uppbyggt och förstört, planterat och uppryckt med
rötterna, talat och skrivit, lidit och njutit, suckat, gråtit,
skrattat, bedit och förbannat. Hur ha icke riken och
troner uppstått och åter spårlöst gått under, hela
civilisationer och folk vuxit upp och dött ut. I sanning,
mer gripande än den oss i världsrymden
förbivirvlande jorden är den andarnas virveldans, som drar
oss förbi i världs- och människohistorien. Ofattbart
snabbt uppstå och sammanstörta hela världsriken,
uppträda människor på världsskådeplatsen och försvinna
igen. På tio år, alltså tiden för en gtosses skolgång,
bryter Alexander med sin bepansrade falang in i Asien,
förutsedd av Daniel i Guds uppenbarelse såsom den
flygande leoparden. Han grusar med tunga slag
persernas övervälde, tillintetgör det stolta Tyrus,
uppbygger i dess ställe i en sandöken Alexandria, ännu
i denna dag en sjöstad och världsstad, erövrar och
bortskänker konungariken, förvandlar likt en
stormvind utseendet av jordens yta, försvinner därpå åter,
ännu blott en yngling, och hans världsrike går under
i blod.

Och för knappt mer än hundra år sedan kommer
från Korsika en okänd artillerilöjtnant, tillrycker sig


makten, nedslår sina fiender, drager med krigarskaror
på hundratusenden kring världen, av- och tillsätter
konungar och inför en ny tingens ordning, till dess
också hans makt plötsligt störtar samman och han
dör på den ensliga klippön. Var äro nu de av honom
tillsatta konungarna Ludvig, Murat, Josef, Jerome,
deras hovstat och deras här av tjänstemän? — De
äro alla försvunna som nattens drömmar. — Var äro
de hundratusenden, som kämpade mot varandra vid
Austerlitz och Leipzig, var äro de skaror som på
hans befallning tågade mot Ryssland? Var äro de
tunga kyrassierregementen, som med sin ritt försatte
marken i darrning, när de av den stolte korsikanen
skickades i döden vid Waterloo för att rädda hans
ramlande makt? — Han och dessa alla äro nu blott
skuggor i Scheol<footnote>Judarnas dödsrike.    (Övers, anm.)</footnote>! På jorden finns knappt litet stoft
av dem kvar!

Och ha vi icke sett hur för trettiofem år sedan
till vänners och fienders förundran, så gott som under
en enda natt, ett mäktigt tyskt rike uppstod ur järn
och blod? Men redan ha de flesta män, som härför
satte gods och liv på spel, sjunkit i sin grav. Några
år till, och ingen enda finns kvar för att berätta hur
det då gick till, ty oupphörligt dala från världsasken
Ygdrasil de vissna bladen ned, och tusen nya spira
fram i deras ställe. Till denna framsusande värld
stiga utan uppehåll änglar ned, (medförande
slumrande barnasjälar, därvid mötande änglar, som föra
Lazarussjälar efter ändat jordeliv till Abrahams sköte.
Mellan solens upp- och nedgång födas tiotusentals


människor, men tiotusentals dö också gråtande bort,
»somliga efter slutade kval, trötta på, livet, somliga
efter en slutad ljuv dröm, när de nätt och jämt
hunnit födas». Och av dessa bortföras många, alltför
många girigt såsom byte av fördärvets änglar,
människor, som hur kort deras jordeliv än varit, funnit
utväg (och medel att under detsamma fördärva en
hel evighet.

Betraktar man både den enskildes och hela
mänsklighetens liv, så instämmer man med Bildad: »Ty vi
äro från i går och veta intet, ty en skugga äro våra
dagar på jorden». (Job 8:9.)

Så mycket mer gripes man av förvåning över
den förmätenhet, varmed denna människa, vars släkte
icke fanns i går och i morgon icke mer skall finnas,
som ännu icke haft tid att riktigt beskåda sin boplats
jorden och varelserna omkring sig, som om de andra
miljonerna världskroppar vet så gott som intet, för
att nu icke tala om himlar och helveten — hur hon
djärvt stadgar och vetenskapligt fastslår: »Materien
är <sp>evig</sp>! — <sp>Eviga</sp> äro naturkrafterna. — Det lär
oss <sp>alltjämt</sp> iakttagelsen. — <sp>Aldrig någonsin</sp>
har ett under skett! — Det är otänkbart att
naturlagarna <sp>någonsin</sp> förändras! Aldrig har ett
högsta väsen uppenbarat sig i synlig måtto!» — Alldeles
som om dagsländor, av vilka många arter leva blott
två, ja till och med en timme, församlade på ett runt
näckrosblad vid stranden av en damm, skulle
andäktigt åhöra en talare, som bevisar för dem att det
aldrig funnits någon tid, då denna oöverskådliga
vattenyta varit torr eller då de väldiga växtformerna

omkring dem varit torra, blad- och saftlösa, än mindre
att denna damm, deras nuvarande boplats, någon gång
skulle varit betäckt av en stenhård och tillika
genomskinlig massa, om vilken en vidskeplig saga berättar
att den skulle bestå av förhårdnat vatten! (Stor
munterhet!)

Huru måtte icke då »gudssönerna», som en gång
jublande åsågo jordens grundläggning (Job 38:7)
hånfullt leende — nej — vemodigt och av medlidsam
kärlek leende, eller sändande blixtar och flammande
av helig vrede åse sådant. Och skola icke folkens
furstar och »de seendes råd», som Daniel såg (Daniel
4: 17; 10: 5, 6) och kerubim och serafim, som,
utgångna ur Gud innan vårt världsallt fanns, i Gud se
forntid och framtid och för vilka en Newtons högsta
analys och en Platos djupaste tänkande te sig som
ett nyfött barns joller — skola icke dessa beröras på
liknande sätt! Ty dessa, som överskåda eoner, de se
solar uppstå som sädeskorn i stjärntöcknet, se hur
solarna alstra planeter och månar, på vilka tusenfaldigt
liv rör sig, och se även huru dessa världar,
ålderdomsskröpliga, täckta av slagg, blott lysa
dunkelröda och till sist alldeles stelna, under det <sp>de själva</sp>
förbliva gudomligt unga, ja med eonerna evigt yngre.
Väl oss, som också fått löfte om dylikt evigt liv!

Men om jorden i oupphörlig fart ilar omkring
solen och solen med henne genom vida rymden, vart
bär då den eviga resan? Den som levat i femtio år
på jorden har avlägsnat sig över tvåtusen miljoner
mil från det ställe i världsrymden, där han först såg
dagens ljus. Det är den stora resan, av vilken alla

resor på jorden blott äro svaga avbilder, även den
värdefull och av betydelse, liksom allt som finns till,
men med ändamål och slutpunkt alldeles förborgade
för oss. Sjunker Föbus, vår sol, i jättespiraler i
sällskap med andra solar eller ensam tillsammans med
sina åldrande, långsamt stelnande och efter varandra
in i henne störtande planeter ned i det yttersta
mörkret där, liksom i Dantes <sp>inferno</sp> (helvete), allt djupt
inne i köldens värld stelnar; blir slutet ett i evig is
avkylt universum? — Eller irrar hon, vilsegången i
oändligheten, alltjämt framåt utan mål? — Eller
höjer hon sig lik en örn i allt vidare kretsar genom
solmassorna, förbi heta stjärntöcken till allt ljusare
höjder, där allt fullkomligare liv och allt väldigare
krafter pulsera? Vi veta det ej. Ty för oss,
jordebarn, äro solöden för höga.

Och likaså förborgade för oss äro också den
oupphörligt framilande världshistoriens banor. Visserligen
veta vi att Gud i begynnelsen skapade himmel och
jord och att han till slut skall bliva »allt i alla».

Men vartill och varför världsriken i evig
kretsgång uppstå och gå under, varför nationer
oupphörligen födas och dö ut veta vi icke. Lika litet veta vi
varför världshistorien i hemlighetsfulla kretsar omkring
Jerusalem som jordens medelpunkt drar sig från
Egypten till Assyrien, sedan flyttande över till Syrien och
Palestina, och därpå till Grekland, Rom och Kartago.
För närvarande drar den sig från medelpunkten bortåt
Tyskland, England och Frankrike för att snart, om
icke alla tecken bedraga, åter vända sig mot
Österlandet i enlighet med den bibliska åskådningen


förbigående hela världsdelar, Amerika, Australien och
Kina, såsom ur världshistorisk synpunkt utan
betydelse — varför veta vi icke. Varför hopar och
stockar sig mänskligheten med sitt andliga liv omkring
vissa medelpunkter, såsom London, Berlin och Paris,
klagande över överbefolkning, medan land som en
gång hörde till de mest befolkade, rikaste och
fruktbaraste på jorden nu ligga obrukade och alldeles eller
nästan obebodda, såsom Mesopotamien, Assyrien,
Syrien, Egypten och Nordafrika? Förr i världen, då
ett land blev överbefolkat, drogo tusentals människor
under en mans och hjältes ledning bort och grundade
sig ett nytt hem. Var finns nu den ledare, som
tillropar de ruttnande, stillastående krafterna, lösdrivare
och proletärer eller, liksom Erik den röde, de
lössläppta förbrytarna ett: »Följ mig! Vi vilja på den
vida jorden söka oss en fri plats och även bli ett
folk av egen makt». Men därtill fordras kraft och
mod, och förträffligt kunna vi konsten att försköna
vår svaghet med uttryck sådana som »andra tider»,
»förändrade förhållanden», »politiska svårigheter», »brist
på kapital» o. s. v. Sådant förekom även förr i
världen.
                                                                   
Varför tyna och borttorka naturfolken
räddningslöst, liksom förtärda av osynliga baciller, och försvinna
från jorden, när de komma i beröring med vår
»kristliga civilisation», exempelvis Nordamerikas indianer,
infödingarna i Australien och Van Diemens land,
maoristammen på Nya Seland ävensom Afrikas
negerstammar?  — Vi veta det icke.
*


Om detta betyder framsteg, tillbakagång eller
stillestånd i mänsklighetens historia, vem kan avgöra det?
— Visst ropa framstegsapostlar dagligen överljutt ut
i världen att vi äro större, klokare och mer upplysta
än alla våra fäder och övertyga därigenom tusentals
människor, vilka veta så gott som intet om forntiden
och fördenskull äro oförmögna att bilda sig en riktig
föreställning om denna. Men så har det gått till
under varje århundrade, så länge som människor
funnits på jorden, och detta redan till följd av det
andliga perspektivet, som låter oss se det oss närbelägna
som stort och det avlägsna som smått. För mången
bättre underrättad vill det däremot synas, som om vi
icke vore så värst långt hunna i verkligt
framåtskridande. Fastän vi äga järnvägar, telegrafer,
aktiebolag och bankkuponger, repetergevär och torpedbåtar
ha icke därmed lycka, välstånd och fred inträtt bland
människorna, och för den närmaste framtiden finnas
inga utsikter i den riktningen. Trots de beprisade
framstegen i statskunskap och regeringskonst, i
teologi och juridik stiger den social-anarkistiska vågen
och hotar att dränka samhället. Troner och religioner,
tro och lagar vackla, förbrytare och lösdrivare förökas,
hånande Gud och människor. Läkekonsten firar
alltjämt nya triumfer, och inom uppfostringskonsten
uppställas nya, banbrytande lärosatser. Men icke dess
mindre klagas överallt över tilltagande svaghet i
huvud och nerver, närsynthet och blodbrist, långsam
sänkning i livslängden och arbetsförmågan och tillika
över ungdomens tilltagande råhet och självrådighet;
och antalet ungdomliga förbrytare har under 

tioårsperioden 1882—1892 stigit från trettiotusen till
fyrtiosextusen<footnote>Enligt uppgift av justitierådet doktor Felisch.</footnote>. I humanitetens århundrade uppfinna vi allt
grymmare vapen, riktiga tortyrredskap<footnote>Se professor Billroths föredrag.</footnote>, och i nästa
»oundvikliga världskrig» komma icke blott
hundratusenden utan miljoner att dräpa varandra, varvid, påstå
de sakkunniga, en tillfredsställande vård av de otaliga
sårade blir omöjlig.

Alltså tilltaga missbelåtenhet och förbrytelser hos
denna moderna mänsklighet, som påstås vara befriad
från fördummande vantro och som under
vetenskapens ljus vandrar på upplysningens och
framåtskridandets väg. Och svindel och bedrägeri, nevros,
vansinne och framför allt självmord ökas i ohygglig grad.

—  Vilken motsägelse!

För så vitt vi veta voro däremot redan för
fyratusen år sedan egypter och hinduer lika friska om
icke friskare än vi och lika kloka och förståndiga som
vi. De voro liksom vi rika eller fattiga, lyckliga eller
olyckliga, gudfruktiga eller gudlösa. Därtill voro de
logiska i sitt tal, visa i sina råd, tappra i fält, läto
även mat och dryck sig smaka, hade vackra bostäder
och praktiska kläder och därutöver förnuftiga lagar,
god uppfostran och moraliska grundsatser. Även de
köpte och sålde, planterade och byggde, gifte sig
och bortgiftes, hatade och älskade, levde och dogo
liksom vi. Och läser man i de äldsta urkunder om
den dåtida mänsklighetens görande och låtande,
utropar man förvånad med fransmannen: <sp>toutcomme</sp>
<sp>chez nous</sp>! (Alldeles som hos oss!)



Ack, människan är och förbliver människa! Den
egyptiska modern för fyratusen år sedan älskade sin
lille son och var stolt över honom alldeles som nu
för tiden den förnämaste dam eller enklaste
arbetarkvinna. Också på den tiden voro ynglingar
dådkraftiga, raska och glada och gubbar pratsjuka,
betänksamma, buttra och tvära. Redan då diktade
förälskat folk sentimentala kärleksvisor till sina älskade,
t. ex. Sappho, Tibullius och Propertius, och det fanns
veklingar och egoister, ädla och alldagliga människor,
snillen och dumbommar, skarpsinniga och ytliga,
underhållande och ledsamma människor o. s. v. Om de
sen äta garum eller kaviar, dricka cypervin eller
champagne, om de bo i forntida eller nutida villor, gå på
cirkus eller teater, till forum eller börsen, vilka mod
de följa och om de frukta sina matroner eller hustrur
mer (eller mindre, vad betyder det? — »Intet nytt
sker under solen», säger Salomo. »Vad har väl skett,
som icke hädanefter kommer att ske? Vad har man
gjort, som icke hädanefter kommer att göras?» —
Det inre förblir sig likt, och även det yttre förändras
icke så mycket! Gamla mod återuppstå. Även
egypterna hade eleganta rörstolar och badanstalter,
passande för den modernaste nutidsvilla, parasoller och
metspön, vackert snidade schackspel och soffor; och
redan på den tiden läppjade damerna på bjudningar
ur små vackra koppar och visade varandra med
välbehag och med mer eller mindre avund sina
finger- och örringar, såsom man kan se på egyptiska
väggmålningar. Vi se ju på det lekamliga, som är en
avbild och spegel av det andliga, att mänskligheten

icke förändrat sig. De äldsta av oss kända
människoskallarna, den s. k. stenålderns, se ut som nutidens,
och helt visst kunna de ädla bland dem med
avseende på hjärnutrymme och ansiktsvinkel gott ha
tillhört någon nutida lärd man, under det de lägre av
dem likna de nutida papuas' och buschmännens.
Greklands bildstoder utvisa en fullkomlighet och harmoni
i de mänskliga formerna som numera icke är till
finnandes; och riddarnas och landsknektarnas bragder
ge bevis på en kroppsstyrka och skicklighet som
med framgång kan tävla med vår.

Men vad civilisation beträffar, så tar man mycket
miste, om man jämför forntida germaners, galliers
och angelsaxers ståndpunkt med den som deras
nutida ättlingar intaga. Liksom det ännu i dag
jämsides med vår civilisation finns gott om vildar i
Afrika, Nya Seland och Australien, så ägde från början
de mest olika grader av civilisation bestånd, icke efter
varandra utan jämsides. Århundraden igenom, innan
helvetierna (schweizarna) höllo till i pålbyggnader, som
ännu begagnades i Europa bortåt år 750—1000 <sp>efter</sp>
Kristi födelse, blomstrade i Tebes' och Memfis,
Babylons och Ninives, Tyrus' och Kartagös palats en
storartad civilisation, som icke behövde blygas
inför vår, ja, som vida överträffade denna i prakt och
livsnjutning.

Visserligen bodde de gamla germanerna, klädda
i 'björnhudar, en gång i kojor, knappast bättre än
nutidens nyseländares, men årtusenden dessförinnan
hade egypterna uppfört sina pyramider, sina 

jättetempel och präktiga palats och grävt den oerhört stora
sjön Möris och en Suezkanal redan då. Och
Nebukadnesar hade vid Eufrat byggt om Babylon, som
bildade en fyrkant med en omkrets, vilken man behövde
tio timmar för att gå runt. Mitt i staden reste sig
det 180 m. höga Belustornet, och över den höjde
sig en stor gyllene bildstod av solguden, omgiven
av tolv tempel, tillhörande olika gudar. Där funnos
de berömda, av allehanda främmande träd och
plantor prunkande »hängande trädgårdarna», vilka
bevattnades med tillhjälp av väldiga maskiner; där funnos
präktiga palats, som sträckte sig en timmes väg
utmed floden. Och denna härliga huvudstad tillika med
sina vida fält för invånarnas underhåll under
belägringstider täckte en yta över två gånger större än
den, som inneslöts av Paris' så vidlyftigt anlagda
befästningar<footnote>I. Menant.</footnote>, och var omgiven av en 120 m. hög
mur, så att de persiska belägrarnas skjutvapen icke
nådde dit upp, en mur omkring 29 m. bred! Alltså
en världsstad, planmässigare och mer storartat byggd,
än de i fula och karaktärslösa förstäder (utlöpande
moderna städerna Berlin och Wien, Paris och
London. Man förstår vid läsandet av den beskrivning,
som lämnats över staden av den ofta betvivlade men
allt mer trovärdig befunne Herodotos, Nebukadnesars
utrop: »Är icke detta det stora Babel, som jag har
uppbyggt till ett konungasäte genom min makts styrka,
min härlighet till ära?» (Dan. 4:27).

Visserligen livnärde sig de gamla gallierna med
ekållon och hästkött, men långt före deras tid gav


konung Ahasverus, som från Indien till Etiopien
härskade över hundratjugu provinser, först en
hundraåttio dagars fest för sina furstar och väldige och
sedan en åtta dagars festmåltid för allt folket i sin
huvudstad Susa. Vid dessa fester hade vita, gröna
och himmelsblå förhängen fastgjorts vid silverringar
i marmorpelare medels snören av byssos eller silke
och purpur. Vilobäddar av guld och silver stodo
på ett golv av alabaster, vit marmor och pärlemor.
Och man iskänkte drycker i gyllene kärl, och
kungligt vin fanns i mängd såsom det anstod en konung.
Och drickandet skedde utan tvång, efter behag, enligt
konungens befallning. (Ester 1: 4—8.) — En sådan
fest kan väl ändå mäta sig med nutidens mest
glänsande hovbaler eller banketter, eller fastmer: den
överträffar dem lika mycket i prakt och storslagenhet, som
Sennakeribs, Assurbanipals och Sargons i Ninive och
Korsabad utgrävna vördnadsbjudande borg- och
tempelpalats med ända till sjuttio salar, stora pyloner
och rader av bevingade jättetjurar överträffa våra
nutidshärskares kälkborgerliga boningar.
Frambringandet av denna lyx förutsätter i alla fall en utveckling
av konst och smak, ävensom av industri och hantverk,
handel och samfärdsel inom detta världsrike,
jämbördig med vår tids.

Nog voro tusen år före Kristus Seines stränder,
där nu Frankrikes stolta huvudstad ligger, sumpiga,
ogenomträngliga skogar, bebodda av renar, björnar
och uroxar jämte med stenyxor väpnade vildar, men
redan hundra år tidigare fann den kinesiske
astronomen Tchen-Kong ekliptikans lutning vara 23° 54'

2"<footnote>De nuvarande gradtalen äro 23° 27' 22".</footnote>. Och sexhundra år tidigare fanns i Ninive,
såsom framgår av konung Sargons av Agane tavlor,
ett offentligt bibliotek, där man, mot inskrivandet av
namn och adress, av de tjänstgörande bibliotekarierna
utfick vetenskapliga arbeten, exempelvis tavlor och
iakttagelser angående planeten Dilbat eller Istar
(Venus)<footnote>Flammarion, <sp>Les étoiles</sp>, sid. 759 och I. Menant,
<sp>Ninive et Babylone,</sp> sid. 141.</footnote>
.
Visserligen voro på Hengists och Morsas<footnote>Vid den tiden var det redan slut på Tyrus'
blomstring.  (Övers, anm.)</footnote> tid
de nu så mäktiga engelsmännen ännu ett barbariskt
folk, som gav sig ut på havet i sina med hästhud
överdragna, av vide flätade båtar (curraghs), men
sjuhundra år dessförinnan var det stolta Tyrus redan
havens drottning, och dess köpmän bodde i palats
likt furstar och handskades med miljoner som blott
nu för tiden en eller annan amerikansk Krösus det
kan. Deras präktigt utrustade galärer (se Hes. 27:
5—9) beforo haven, hämtade från Spanien så
mycket silver, att de gjorde sig ankaren därav, från
England tenn, på Königsbergs kust bärnsten, från Indien
apor och påfåglar, seglade under Hanno runt Afrika
och upptäckte gorillor 2,500 år innan en sådan
fördes till  Berlin.

Och dessa folk voro icke de enda. Vad grekerna
åstadkommo i byggnadskonst och hur mycket de
överträffade oss i bildhuggarkonst är allbekant. Vi smycka
ju än i dag våra palats och trädgårdar med deras
bildstoder. Men att de även i målning och musik


åstadkommo vackra saker har först på senare tider
blivit känt. Bland de tvåtusen år gamla med vax och
något ockra målade, utmärkt väl bibehållna porträtten
från El Fajumgravarna finnas bland fuskverk även
mästerligt utförda bilder, t. ex. ett gubbhuvud med
så lysande, själfulla ögon, att Lenbach icke kunde
måla dem bättre. Om den i Delfi utgrävda
Apollohymnen, denna äldsta grekiska sång, säger vid dess
uppförande i Stuttgart en kännare: »Musikens verkan
är djup och egendomlig: högtidligt utdragna, om
klagosångerna i den katolska gudstjänsten påminnande
toner fylla örat och stämma med sin upphöjda,
rituella karaktär ännu i dag sinnet till andakt.
Hymnen ger ett högt begrepp om den gammalgrekiska
musikens konstvärde, och man kan blott instämma
i Reimanns omdöme, då han säger: 'Den fulltaliga
kören i full styrka och därtill hela kitara- (citter-) och
flöjtorkestern, det glänsande festtåget framför det
delfiska templet, den guldglänsande helgedomen själv,
allt detta tillsammans måtte ha åstadkommit en
oändligt storslagen och härlig verkan'.» Även pariskritiker
voro hänförda och funno musiken à la Wagner men
skönare och nenare. Och ändå få vi lov att tänka
på att vi med dessa porträtt och Apollohymnen helt
säkert icke påträffat de högre eller allra högsta
konstverken från denna tid. Vilka och hur många
fuskverk på konstens område kommer man icke att utgräva
från  vårt  århundrade!

Och så kunde man, det vet varje historiekunnig
person, fylla böcker med beskrivningen på
hinduernas och egypternas, assyrernas och persernas, 

feniciernas och kartagernas, grekernas och romarnas
storartade civilisation, deras prakt och deras makt, deras
visa lagar och förordningar, deras byggnads- och
trädgårdskonst, deras palats och tempel, teatrar och bad,
deras snabba galärer med kopparrammar som nu gå
igen på våra pansarfartyg och deras så krigsdugliga och
präktigt beväpnade falanger och legioner, en Krösus'
skatter, en Neras lyx och en Lucullus' måltider. Man
kunde skriva hela böcker och har också gjort det
om deras konstskicklighet i framställningen och
uppresandet af jättestora bronsbildstoder, såsom den med
skäl som ett av världens underverk berömda kolossen
på Rhodos, vilkens spillror ännu åttahundraåttio ,år
efter dess fall vägde nära 302,500 kg. Likaså om
deras skicklighet i förfärdigandet av vackra pansar,
sådant som Demetrius Poliorketes', vilket på sextio
stegs avstånd från en krigsmaskins kastskott
knappast repades; i byggandet av fartyg lika Hiero den
andres Alexandria (250 f. Kr.) så stort som det tyska
pansarfartyget »König Wilhelm» och det betydligt
större, som ägdes av Ptolemaeus Philopator och var
bemannat med 4,000 matroser, om vilket vice amiral
von Henk yttrar: »Forntiden tycks bättre än vi ha
förstått konsten att sammanfoga så stora massor av
trävirke!» Och detta jätteskepp kunde dess
byggmästare åter draga upp på land, då det behövde
repareras — lett icke ringa kraftprov. Man kunde
berätta mycket om deras skicklighet i vävandet av
så fina tyger, att en egyptisk dam kunde helt och
hållet linda in sig i sin sjal men ändå draga den genom
sin fingerring, i tillverkningen av så utmärkta   

färger, att de efter fyratusen års förlopp ännu glänsa
oförändrade (hade man målat med våra anilin- och
alizarinfärger, så hade dessa för länge sedan
försvunnit, och ändå anse vi i vårt högmod, att dessa folk
alls icke kunnat tillverka färger). Även i guldarbeten
voro de stora konstnärer, vilket bland annat bevisas
av stiftshyddans utsmyckning och de i pyramiden i
Dochschur nyligen upptäckta prydnadsföremålen, som
tillhört prinsessorna Hathor-Sut och Sent-Senbet av
tolvte dynastien, alltså fyratusen år gamla halsband
av guld, ametister och turkoser, förtjusande gyllne
musslor, miniatyrmöbler och bröstsmycke i emalj med
mellanväggar (émail cloissonné) av oupphunnen
skönhet, arbeten, om vilka en meddelare yttrar, att de
»varken med avseende på teknisk fulländning eller
smakens renhet och behag någonsin kunna upphinnas
<sp>till och med i vår över sin teknik så
stolta nutid!»</sp> Så kunde etruskernas teknik i
guldbroscher, framställande bin på blommor, trots alla
försök icke efterbildas i Paris. Huru etruskerna
förstodo att tusen år före Kristus medels guldstift insätta
konstgjorda tänder kan man se på gamla
huvudskallar. Likaså äro de gamla alltjämt oöverträffade i
konsten att gravera ädelstenar, såsom den präktiga
»Gemma augusta», med över tolv figurer på minsta
utrymme, och »Achates Tiberianus» (i Paris) m. fl.
andra utvisa. Redan för årtusenden sedan stod den i
Tyskland tills för få år sedan okända fiskaveln i hög
blomstring i Kina och även i Egypten, där den
konstgjorda sjön Möris åt faraonerna inbragte betydande
inkomster för fiskarrenden. Faraonerna läto med 

diamant- och safirsågar hårfint söndersåga sina jättestora
granit- och porfyrkvaderstenar tre årtusenden innan vi
vid Gotthardstunneln lovordade användandet av
diamantborrar såsom »vetenskapens nya triumf». Och
vem har icke hört talas om Salomo och hans prakt?

Och likadant i den nya världen. Då Cortez
upptäckte Mexiko, beskriver Bernal Diaz, en av hans
vapenbröder, kejsarens rikedom och lyx, den gyllene
bordservisen och de med kolibrifjädrar broderade
mantlarna, som var och en var värd tiotusen guldstycken,
målarnas konstskicklighet och de fina rätterna och
huru spanjorerna blevo stående i stum beundran vid
anblicken av staden Mexiko, dess med guld- och
silverplattor täckta tempel och palats, »ehuru vi», säger
han, »i Spanien sett Sevilla och Granada, världens
pärlor!»

Det vill ,ändå stor självöverskattning eller
okunnighet till för att förakta en så väldig och storartad
civilisation, som århundraden igenom behärskat
världshistorien, blott och bart därför att vi nu åka på
järnväg, använda telegram och1 äga symaskiner och
fotografialbum.

Men var äro nu dessa väldiga riken, denna rika,
civilisation? — Där en gång det mäktiga Tyrus,
havens drottning, reste sig, stå nu några få eländiga
fiskarkojor; där Nebukadnesars palats förr stodo, hålla
nu lejon och sjakaler och den rovgirige araben till
i feberalstrande sumptrakter i Eufrats vass.
Mesopotamien, Persien och de angränsande länderna äro till
största delen ödemarker. I faraonernas land leva
fattiga fellahs (bönder) i fallfärdiga lerkojor. Öde och

tom ligger den plats, där den med oerhörd lyx
prålande världs- och handelsstaden Kartago en gång stod.
Mexiko har sjunkit ner till en liten huvudstad av
tredje rangen, och länder, som en gång varit världens
kornbodar, förmå knappast nu för tiden föda en gles
befolkning, och till och med i det civiliserade Italien
täcka de för sin feberluft övergivna Maremmerna det
land, där en gång det mäktiga etruskiska folket med
sina jättebyggnader och sin guldsmedskonst bodde
i talrika städer.

Vad skulle månne de stolta feniciska
köpmännen eller Kartagos furstar, Nebukadnesar eller Cyrus
eller Alexander den store tänka om mänsklighetens
framsteg, i fall de återkomme och finge se det
nuvarande eländiga tillståndet i sina en gång så
blomstrande länder?

Visserligen ha i stället tyskar, fransmän och
engelsmän, som då för tiden voro okända barbarer,
blivit civiliserade folk, men fyrahundrafemtio miljoner
kineser, hundraåttio miljoner hinduer och över hundra
miljoner afrikaner, alltså över hälften av
mänskligheten, ha förblivit fullkomligt stillastående. Alltså torde
det mått av ande, som Gud skänkt åt de skapade
varelserna och åt människan att efter behag
användas, vara en lika konstant kvantitet som det sig till
217 miljarder hästkrafter belöpande kraftmått, som
solen årligen består jorden till hennes samtliga utgifter
och vilket det står oss lika fritt att använda till
världssamfärdsel eller belysning av våra städer som att
låta ligga obegagnade, utan att det på något sätt
ökas eller minskas därigenom.


Men liksom de gamla folken voro jämnställda
med oss, när det gällde att tillkämpa sig lekamliga
njutningar och med avseende på den intelligens, med
vilken de förstodo att begagna sig av materien och
naturkrafterna för sina dåvarande, från våra nuvarande
vitt skiljaktiga ändamål, så voro de också jämnställda
med oss på det andliga området. Ännu i dag kunde en
Solon, en Plato eller Pytagoras, en Pindaros eller en
Sappho uppträda i modern dräkt i Paris och Berlins
finaste salonger utan att förefalla oss underliga. De
skulle fastmer uppföra sig lika bildat som vi och skulle
efter en kort orientering kunna såsom förr i världen
genom sina blixtrande infall, genom sina anderika och
intressanta samtal om konst och politik, poesi och
folkdiktning hänföra oss och genom sina bevingade
ord, sitt snille och sin humor tjusa oss liksom sin
samtid. Med ringa ansträngning skulle en Aristoteles
kunna sätta sig in, i hela år nutida vetenskap, en
Hannibal, vilken Napoleon I, som helt visst var
sakkunnig, ansåg som alla tiders största fältherre, i
vår nutida krigskonst, en Arkimedes i våra nuvarande
ångmaskiner och uppfinningar i övrigt, och de skulle
framstå lika andligt överlägsna som på sin egen tid.
Eller stå de män, vilkas liv skildras av Plutarkos, i
sinnets ädelhet, i klokhet och andekraft, i mod,
beslutsamhet och ståndaktighet efter oss? — Så uppfattar
den store historieskrivaren L. von Ranke folken
såsom mänsklighetens stora familjer, vilka växa, blomstra
och sedan förgås utan att deras egenskaper övergå
på andra. Och ingen vill väl heller påstå att vi
sammanlagt ärvt hinduernas och egypternas dygder, 

grekernas skönhetssinne och romarnas viljestyrka. Ännu
djärvare uttrycker sig professor Holzer<footnote>Ulm, Festrede am 25 "Februari 1897.</footnote>: »Att alls tala
om mål för mänskligheten är meningslöst; likaså är
begreppet framsteg ett tomt talesätt, ty mogna
kulturers vanmakt gent emot lekamligt starkare barbarer
hör just till regeln i historien».

Icke antalet sakförhållanden och slutledningar,
uppfinningar och upptäckter, som vi med svett och
möda under årtusenden förvärvat och under vilkas
börda vi nästan digna, utgör måttet på vår andliga
ståndpunkt och vår andliga storhet, utan den
andekraft, med vilken människan tillvaratar det för henne
tillgängliga, det må vara mycket eller litet. Så
förstod Newton att av ett äpples fall slå mer andligt
mynt än miljoner bildade nu för tiden få ut av hela
sin naturåskådning. Men denna andekraft har icke
tilltagit, ty — och detta är för den djupare
blickande av avgörande betydelse — vårt språk, denna
tillförlitliga måttstock på ett folks andliga bildning
och hela ståndpunkt, har icke blivit högre. Fastmer
påstår Schopenhauer: »Språkens småningom inträdande
degradation — ju äldre ett språk är, dess
fullkomligare är det, såsom synes av sanskrit — är ett
betänkligt argument mot den omtyckta teorien om
'mänsklighetens ständiga framåtskridande'».<footnote>Par. u. Paral., § 307.</footnote> Vi tala
icke mer poetiskt än Homeros och Sakuntala, icke
mer filosofiskt logiskt än Phädo, icke mer dramatiskt
än Ödipus på Kolonos, icke kortare och mera
träffande än lacedemonerna, för att nu icke tala om att




vi icke skriva sådana böcker som Davids psalmer
eller Jobs bok. Denna de gamlas andliga storhet
bevisas bäst av den omständigheten, att vi ännu i
dag blott anse bildade människor fullgoda, människor
vilka använt sina bästa ungdomsår på studiet av
grekiska och romerska språket, litteraturen, historien och
filosofien. Hur går detta ihop med antagandet att
vi äro forntidens folk mycket andligt överlägsna?
Att vi tvärtom icke kommit varats stora problem
närmare och stå lika rådlösa inför världsalltets stora
gåtor som de gamla filosoferna och tänkarna
medgives av till och »med betydande forskare och
vetenskapsmän. Så slutar den kände astronomen Proktor
sin bok med orden: »När allt kommer omkring måste
vi nu fråga oss om vi med större rätt kunna påstå
att vi fullständigare utgrundat hela världsalltet än
forntidens astronomer. Vi veta mycket, som var dem
obekant, och förstå mycket, som föreföll dem
oförklarligt, men stjärnhimlen, sådan som vi nu se den,
är ännu hemlighetsfullare och ännu underbarare, än
den visade sig för forntidens astronomer».<footnote>Our place amongst infinities, sid. 187.</footnote> Och
Dubois-Reymond säger: »Inför frågan vad materien är
stå vi lika rådvilla som de joniska fysiologerna».
»Efter Homeros, tid tyckes vårt släkte tämligen
oförändrat. Efter Epikuros, som redan kände till
materiens och kraftens oförstörbarhet, har icke
sinnevärldens väsen och efter Plato och Aristoteles icke
andevärldens väsen blivit begripligare!» — Och på ett
annat ställe: »Lika litet som i förståendet av kraft
och materie har mänskligheten under tvåtusen år gjort




något egentligt framsteg i härledandet av andliga
processer ur materiella förutsättningar, trots alla
naturvetenskapens upptäckter. <sp>Den kommer aldrig
att göra det</sp>».<footnote>Über die Grenzen des Naturerkennens, 1891, Leipzig,
Veit u. C:ie.</footnote>

Men vi kunde ha besparat oss hela
diskussionen och blott framkastat frågan: »Är mänskligheten
lyckligare nu än förr? Ty ökning i lycka är ett
verkligt framsteg. Hur olika människorna än äro till
åskådningssätt och önskningar, i denna punkt äro de lika:
lyckliga vilja de vara, likgiltigt om genom konst eller
vetenskap, ära eller makt, rikedom eller frivillig
fattigdom. Men även på denna fråga lyder svaret: Nej,
det s. k. framåtskridandet har icke tillfört oss någon
lycka! Så säga icke blott de miljoner, som,
missbelåtna med sin lott, vilja omstörta hela den
nuvarande världsordningen för att på dess ruiner bygga
en ny, utan även de som företräda mänsklighetens
tänkande. Hela den nutida filosofien är pessimistisk.
Så kallar Kant<footnote>Werke, Bd. VII, sid. 393.</footnote> livet »en prövotid, för vilken de flesta
duka under och under vilken även den bästa aldrig
kan fröjdas över sitt liv». Och Schelling talar om
allt livs djupa, oförstörbara melankoli och säger
vidare<footnote>Bd. I, sid. 266.</footnote>: »Helt visst är det en lidandets väg, som varje
väsen tillryggalägger; därom vittnar det drag av
smärta, som präglar hela naturens anlete och djurens
uppsyn».

»Dårarna», säger Schopenhauer, »taga världen
såsom fullt verklig och sätta hennes mål i den eländiga


jordiska lyckan, vilken, om den än aldrig så mycket
gynnas av människor, likväl är någonting så falskt,
så bedrägligt och bedrövligt, att varken
konstitutioner eller lagstiftningar eller ångmaskiner och
telegrafer någonsin kunna göra något bättre därav».<footnote>Die Welt als Wille, Bd. II, kap. 38.</footnote> Ed. v.
Hartmann väntar världens frälsning därigenom »att
mänsklighetens medvetande till slut blir så
genomträngt av det dåraktiga i viljandet och tillvarons
uselhet och att den fattas av en så djup längtan efter icke
varats frid och frihet från smärta, att denna längtan
leder till motståndslöst uppgående däri».<footnote>Phil. des Unb. 4 Aufl. sid. 751.</footnote> —
Självmord skulle alltså bli tillvarons slutmål! Är det månne
framåtskridande, som driver mänskligheten och dess
egna apostlar till ett sådant förtvivlans skri? Alltså
ropa dessa män liksom en gång Salomo: »Intet nytt
sker under solen! Allt är fåfänglighet!»

Men det är framstegsapostlarna bland
naturforskarna, som starkast motsäga sig själva. Å ena sidan
predika de upplysningens och vetenskapens slutliga
seger; å andra sidan lära de att jorden liksom
solsystemet, ja, hela världsalltet går förstelningsdöden
till mötes. Årtusenden dessförinnan kommer den
frysande mänskligheten att alltmer koncentrera sig
mellan vändkretsarna och till slut blott att vara betänkt
på att hålla sin eländiga tillvaro vid makt. Som vi
längre fram iskola se, profeterar darwinisten Clemenceau
i kraft av evolutionsteorien åt mänskligheten en
ändalykt »i största elände». Och Spiller skriver: »Det är
väl intet tvivel underkastat, att de sista människorna


komma att leva som ekvatorialeskimåer».<footnote>Die Bntstehung der Welt, sid. 503.</footnote> Helt visst
ett vackert framåtskridande och ett härligt slut på
all upplysning och all vetenskap. Även här säga vi:
Vilken motsägelse!

Märkvärdig är alla religioners överensstämmelse
därutinnan, att ingen antager ett människans
framåtskridande till något bättre. Alla betona icke blott
att människan fallit ur ett ursprungligt och saligt
tillstånd, utan även att hon, stadd i ständigt fallande,
blir allt sämre. Så göra de grekiska och romerska
mytologierna med sin guld-, silver-, koppar- och
järnålder. Och så är det med de indiska religionerna.
En världens fortgående försämring från dess början
intill närvarande tid har i Indien redan framställts av
Manu i de fyra världsåldrarna, av vilka den
nuvarande, som begynner med sintfloden (storfloden,
syndafloden) kallas Kali-juga eller stridsåldern. Så
framställer också bibeln världshistoriens förlopp i
Nebukadnesars dröm om bildstoden med guldhuvud,
silverbröst, kopparländer och lerfötter. Därmed har, hur
bekvämt människorna än inrätta sig här i världen,
likväl deras andliga degeneration tydligt
förkunnats.

Men beträffande enbart civilisation se vi av
världshistorien, att summan av den intelligens, varmed de
folk, som i tur och ordning stått och stå i spetsen
för mänskligheten, växelvis eftersträva njutning eller
makt, det ena folket mer konst och skönhet, det andra
mer industri och handel, alltjämt är av nära nog 


oföränderlig storlek. — Alltid fanns det någonstädes på
jorden hög civilisation, och aldrig har mänskligheten
i sin helhet varit civiliserad.

*

Men hur förhåller det sig med sten- och
bronsålderns primitiva människor?

Nå om den saken tänka även naturforskarna nu
nyktrare. De oräknade årtusenden, varunder de
paleolitiska människorna<footnote>Stenåldersmänniskorna.  (Övers. anm.)</footnote> aldrig(!) gjorde sig skyldiga
till att förse flintstycken med handtag för att av dem
förfärdiga en yxa äro blott en fantasi hos vissa lärda
män. De stå redan i strid med all proportion i
mänskligheterns utvecklingsgång. Betänker man att
Europas historiska tid belöper sig till högst tretusen år
och att vi med denna korta tidrymd bevisligen nå
tillbaka till bronsåldern, ja, ända in i stenåldern, så
inser man hur rent osannolikt det är att människan
skulle ha varit alldeles stillastående i femtiotusen
eller till och med i trehundratusen år och därutöver.
Denna urmänniska måtte ha haft vida mindre
utvecklingsmöjligheter än hunden eller rosen och
överhuvudtaget varit en helt annan människa, än den
nuvarande. I så fall vore mänskligheten lik ett barn som,
sedan det i femtio år varit orörligt, plötsligt började
springa och tala. Men även i övrigt visa sig dessa
påståenden vara ohållbara. Vi ha lärt oss inse att
många tillstånd, som vi togo för att ha inträtt efter
varandra, förekommit samtidigt, liksom det ännu i dag
på jorden finns alla möjliga vilda stammar och bland


dem också sådana, som tidigare stått högre. »För
närvarande», säger den mycket opartiske Alb. Lange,
»har en stark reaktion inträtt gentemot de till
hundratusentals år beräknade tidrymderna. I själva verket
tyckas åsikterna om skilda, årtusenden igenom varande
mammut-, grottbjörn- och renperioder vara ohållbara.
Alla dessa djur ha levat samtidigt, och det tillstånd,
vari deras skelett befinna sig, lämnar intet kännetecken
på deras ålder. Då professor Fraas i sina beräkningar
kommer så lågt som till tidrymder, vilka röra sig
inom den bibliska skapelsehistoriens sextusen år, så
är — så långt som goda skäl förefinnas — intet att
invända däremot».<footnote>Geschichte des Materialismus, Bd. II, sid. 317.</footnote> — Och d:r I. Ranke<footnote>Der Mensch, Leipzig 1887.</footnote> säger:
»Beviset för att människan levat redan under
tertiärperioden har ännu ej blivit funnet». Och på annat ställe
säger han: »De äldsta spåren av människor räcka
icke över diluvialtiden» (översvämningstiden). Ja, han
säger å sid. 386: »Under de äldre och äldsta
epokerna, alltså diluvialtidens översta och sista jordlager,
har man hittills icke funnit spår av människor». Men
Boyd Dawkins bestrider till och med den diluviala
människans förekomst och påvisar att i många fall den
så kallade grottmänniskan icke levat samtidigt med
de djur, vilkas ben man funnit i dessa grottor, utan
senare; liksom ännu i dag, icke blott i det inre av
Afrika, utan även i Frankrike utmed Loire,
hundratals människor föra en usel tillvaro i grottor. Och
herr E. Robert ansåg flintflisorna vid den mest
betydande franska stenåldersstationen, Grand Pressigny,




för rester från en fabrik för tillverkning av flintor till
musköter under sjuttonhundratalet, och till och med
den kända geologen Elie de Beaumont höll med
honom. Om detta också knappast är riktigt, så visar
fallet dock på det tydligaste hur föga dessa
stenverktygs ålder låter bestämma sig och hur helt och
hållet hypotetiska de älskade årtusendena äro. Om
Morlot<footnote>Das graue Altertum, 1865.</footnote> beräknar sammanlagt åttatusen år för sten- och
bronsåldern, så går den kände arkeologen Troyon i
sina undersiöikningiar angående stenåldern och
pålbyggnaderna icke längre tillbaka än till <sp>femtonhundra
år före Kristus,</sp> och professor Fraas förlägger
denna de germanska stammarnas bosättning vid och
på sjöar till sex- à åttahundra år före Kristus och
tillägger: »Intet, alls intet nödgar oss att anslå början
av pålbyggena till över tusen år före Kristus».<footnote>Vor der Sintflut, sid. 469.</footnote> Alltså
samtidigt med Salomos tempel och århundraden efter
den egyptiska kulturens blomstring! Andra forskare
låta pålbyggena i Schweiz fortvara till Karl den stores
tid<footnote>800 år e. Kr.  (Övers, anm.)</footnote> Säkert är att den s. k. stenåldern och likaså renens
förekomst i somliga delar av Gallien varat ända till
Cäsars tid. Men ända till nittonde århundradet har
den hållit sig kvar i Nya Seland hos maorierna. Ja,
sydtyrolens bönder betjäna sig än i dag vid
eldslagning av sådana flintknivar, saluhållna i Bozen, som
stenåldersmänniskorna begagnade, och fiskarna vid
Zürichsjön av just sådana stenringar, som pålbyggarna
på Kristi tid, med den skillnaden att de nutida, efter



vad Troyon meddelat den som nedskriver detta, <sp>icke
äro på långt när så fint utarbetade</sp>. I
förbigående sagt är även detta ett bevis för att
ofullkomligare verktyg och produkter icke alltid äro äldre än
de bättre. Vilka slutsatser komma väl arkeologerna
från år 3000 e. Kr. att draga angående det stackars
nittonde århundradet! Och hur många århundraden
komma de att inskjuta mellan dessa bönder och fiskare
och Merans fint bildade kurgäster och Zürichs
miljonärer?

Också ett par ord om hur värdelösa de slutsatser
äro, som dragas med anledning av några
huvudskallar. Den 1831 funna, berömda Engishuvudskallen,
håller professor C. Vogt avgjort för aplik. Lyell anser
den ha tillhört en kaukasier, darwinisten, professor
Huxley, däremot, finner den så vacker, att »den kunde
ha tillhört någon filosof», ja, Petersburgsanatomen
Theodor Landzert liknar den vid de sköna grekernas
klassiska huvudskallar!<footnote>Ranke, Der Mensch, sid. 443.</footnote> Om den lika berömda
Neandertalhuvudskallen, som man ville göra till typ för
de apliknande, före sintfloden förekommande
människorna, säger Virchow: »Även om man uppställer den
som typisk rashuvudskalle, något som jag anser
alldeles otillåtligt, får man ingalunda av densamma sluta
sig till något närmande till en apskalle». D:r
Pruner-Bey har gjort en avgjutning av den och finner dess
hjärnutrymme större än medelutrymmet nutilldags och
håller den för att ha tillhört en kelt i historisk tid.<footnote>Figuier, L'homme primitif, sid. 101.</footnote>




Men professor Davis anser den för skallen av en
idiot, som måhända under nyare tiden förolyckats i
klipprämnan! — Sådana resultat begabbar med rätta
professor Fraas, som själv är sakkunnig, och
tillägger: »Dessa de lärdes åsikter utgöra bästa beviset
för att vi om dessa äldsta inbyggare känna till så
gott som intet».<footnote>Vor der Sintflut, sid. 478.</footnote> Huvudskallar bära lika litet som
andra ben eller stenyxor något årtal, och i alla tider
har det funnits ;rundskallar och långskallar<footnote>Kallas stundom också långnackade och kortnackade
skallar.  (Övers, anm.)</footnote>,
begåvade och obegåvade huvuden, ävensom krymplingar
och idioter! »Man kan med bestämdhet påstå»,
säger d:r Pruner-Bey, »att det icke finns någon typ
av huvudskallar, som icke kan påträffas i Solutrés
grottor. Likaså har det visat sig fullkomligt fruktlöst
att tillerkänna rund- eller långskallar olikartade
egenskaper och på dem grunda rasteorier både i enskilda
fall och i världs- eller folkhistorien».<footnote>Se dessutom »Die Psychologie der Völker» av A. Fouillée.</footnote> Ja, två
antropologer, O. Ammon och V. Poschinger, tvistade för
icke länge sedan om huruvida Bismarck var en
lång- eller en rundskalle! — Fritt styr och ställer anden
även här med materien, begabbar våra teorier, gör
ständigt snillrika undantag, och själva korsikanen
Napoleon I hade blåa ögon.

Och hur otillförlitliga beräkningar, gjorda med
stöd av avsatt slamm och fällningar äro, har professor
Fraas påvisat med Nilslammet.

*                   



Men då Figuier och andra anse den äldsta
människan samtidig med grottbjörnen och mammutdjuret
på grund av benfynd och en bra bild, inristad på
elfenben, som funnits i Pruniquelgrottan, så är
därmed en ålder utöver den bibliska tideräkningen
ingalunda given. Det är snarare högst sannolikt — och
vi ha intet bevis för motsatsen — att de med hud
och hår och fruset blod i sina ådror i isen av Taymirs,
Lenas och Petschoras tundror förefintliga
Mammutdjuren, med vilkas kött tunguser och jakuter än i dag
emellanåt utfodra sina slädhundar och vilkas
elfenben utgör föremål för stor handel med London, äro
samtida till den bibliska syndafloden, ja, att de gingo
under just vid denna storflod. Sålunda hade
människan (enligt bibeln) före syndafloden levat samman
med mammuten och sannolikt även med grottbjörnen
och grottlejonet i femtonhundra år, en tid, som mer
än förslår till sten- och bronsperioden över hela
jorden.

Den åsikten, att dessa första människor skulle
ha haft någon likhet med apan, är numera segerrikt
vederlagd. Figuier skriver om Mentoneskelettet, som
anses för den äldsta kvarlevan av en människa: »Man
är alldeles överraskad av dess likhet med
nutidsmänniskornas ädlast formade skallar. Ansiktsvinkeln<footnote>Den vinkel som bildas av en linje som tänkes dragen
från näsöppningen uppåt till pannans mest framskjutande
del och en linje från öronöppningen till näsöppningens nedre
del och vilken vinkel hos högt utvecklade människor är 90<sup>o</sup>
=  en rät vinkel.  (Övers, anm.)</footnote>
tyckes icke skilja sig från den hos de intelligentaste 


raserna vanliga. Var finns nu, fråga vi, den påstådda
härstamningen från aporna?»<footnote>L'homme primitif, sid. 119—120.</footnote>

Dessa före sintfloden och vid tiden för dess
inträde levande människor voro fastmer väldiga
naturer, fulla av trotsig, självmedveten kraft såsom de
skildras för oss i Lameks sång och1 1 Mos. 5, och
såsom gamla, kraftigt byggda skelett och skallar
utvisa, t. ex. de i Cromagnon funna, om vilka Broca
säger att deras nedre del tillkännager en nästan
djurisk glupskhet och kraft, samtidigt med att deras panna
och huvudskål förete den högsta och skönaste
utbildning med stort hjärnutrymme. Det är sådana
månghundraåriga resar, som fortleva i alla mytologier med
sina strider mot lejon och vidunder och sina strider
sinsemellan, ja, till och med mot gudar, dels såsom
jättar pch titaner och dels såsom halvgudar, t. ex.
Herkules, Tesevs, Oden, Tor o. s. v. och även själva
såsom gudar, exempelvis Kains sonson Tubalkain,
mästaren i alla smideskonster (1 Mos. 4) vars namn
bibehållit sig 'i det romerska Vulcanus eller Vulkain och
det franska Vulcain. Detta släkte av titaner har
redan tidigt, såsom bibeln berättar, byggt städer, smitt
allehanda metaller och uppfunnit musikinstrument,
under det att de ringare raserna bland dem,
mänsklighetens parias, skyggt flydde undan till avlägsnare
nejder och även in i grottor, där de länge levde i vilt
tillstånd. Ty de till ett par hundratal uppgående
invånarna i Cromagnons, Aurignacs och Solutrés grottor
utgjorde helt säkert icke hela Galliens dåvarande
befolkning utan beteckna blott undantagsförhållanden,


ty professor Fraas antar att dessa jägarfolk eljes
omsorgsfullt drogo försorg om sina döda. Men dessa
starka människor, vilka under namnet Kebirim,
Kabirer, de stora, de starka, dyrkades som gudar i
Orienten och senare även i Rom, vilka kunde bygga
kyklopiska städer och arkar med större tonnage än våra
pansarfartyg och efter syndafloden Babels torn, kunde
väl också genast bygga tempel och pyramider i
Egypten utan att behöva »åtskilliga århundraden» eller
»oräkneliga årtusenden» för att så småningom civilisera sig.
Ty aldrig har mänskligheten lidit brist på ett andligt
överhuvud, på ledande och härskande, begåvade folk.

Men lika litet ha vi anledning antaga att
mänskligheten någonsin kommer att bli helt och hållet
civiliserad. Man har ju ändå på de sista femtio åren i
mångt och mycket kommit ifrån den inbillningen, att
vilda folk helt hastigt och lustigt skulle låta ombilda
sig till kulturfolk genom nyimporterade lagar och
inrättningar och bemyndigade europeiska kläder, seder
och skolor; ja, man har insett, att märkvärdigt nog
ett och annat av dem föredragit att dö ut. Å andra
sidan ge anarkister och nihilister, kommunarder och
petrolöser, Tysklands hundratusen lösdrivare och de
tusentals människor, som i Berlin, Wien, Paris, London
och Newyork föra en tillvaro sämre än de vilda
folkens, dessa storstädernas råttor, vår tids civilisatoriska
förmåga ett högst uselt betyg. Och den sociala
revolutionen, mot vilken den stora franska påstås komma
att förefalla som en barnlek, lär väl knappast komma
att inverka civiliserande.

Liksom hos människan den tänkande hjärnan, 

huvudet, blott utgör en tiondedel av kroppen, tyckes
det, som om ungefär just en så stor del av
mänskligheten fått det ledande tänkandet på sin lott. Och en
förändring av detta förhållande torde för
mänskligheten verka lika ödesdigert, som om individens hjärna
på de andra kroppsorganens bekostnad skulle börja
förstora sig. Så kommer det väl alltid att förbli; men
att av denna anledning beklaga den elementära
mänskligheten, som om det skedde den någon orätt, är lika
oförnuftigt, som att beklaga sin egen fot eller arm
för att den icke är hjärna eller öga. Lyckan ligger
varken i civilisation eller s. k. bildning utan i
sedlighet och gudsfruktan. Det se vi ju på invånarna
i så mången fredlig dal i Schweiz, Tyrolen, Norge
m. fl. ställen, jämförda med Berlins eller Paris
salongs-, byrå- och penningmänniskor. Den (enklaste
stenhuggare kan vara lika lycklig som en Michel
Angelo, ja, har till och med större utsikter att vara
lycklig, eller som Bismarck skämtsamt yttrar: han hade
sett flere belåtna skogvaktare men ännu ingen belåten
minister eller politiker. Och vad den eviga saligheten
beträffar, så beror den, som känt är, varken på
upphöjd rang här på jorden eller på bildning och är
snarare utlovad åt de fattiga än åt de rika och förnäma
i denna värld.

*

Många besvara frågan: framåtskridande eller ej?
med att datera framåtskridandet från kristendomens
framträdande och tillskriva denna en väldig
civilisatorisk uppgift. — Vi dela blott mycket villkorligt denna

åsikt, Hade Kristus velat civilisera världen, hur lätt
hade det då icke varit för honom, att göra sitt
inträde i världen såsom son till en romersk imperator
(fördenskull kunde han ändå ha dött på korset). Han
hade då kunnat såsom världshärskare införa en ny
tid med kristen civilisation och andligt framåtskridande,
med förträffliga statsförvaltningar, ,med verkligt
humana lagar och skyndsamt upphävande av det
skändliga slaveriet, med upplyst gynnande av konst och
vetenskap, med befordran av handel, näringar och
industri! Hur lätt hade han icke med några få ord
kunnat hänvisa oss till ångkraften, elektriciteten och
andra naturkrafter, som vi ännu ej känna, och lärt
oss att bruka dem! Hur hade han icke kunnat lösa
alla sociala spörsmål och även göra ett slut på det
kroppsliga lidandet genom en rationell, av underverk
stödd läkemetod, genom regelbunden, underbar
ökning av livsmedlen o. s. v. Allt detta stod honom
fullkomligt fritt att göra, ty i sin egenskap av Gud
leder han världshistorien och är icke, såsom några
slughuvuden utfunderat, »en produkt» av den. — Men
intet av allt detta. Kristus bryr sig icke om, föraktar,
hade vi så när sagt, konst och vetenskap, politik
och lagstiftning, vägrar varje inblandning i till och
med klara rättsfrågor med de kärva orden: »Människa,
vem har satt mig till skiljoman mellan eder?» Och
då han står inför det mäktiga världsrikets
representant, avvisar han denne med de korta orden: »mitt
rike är icke av denna världen», i stället för att
klargöra för honom den civiliserade kristendomens
oerhörda fördelar.


»Vad gagnar det en människa, om hon vunne
hela världen men ändå toge skada till sin själ?»
Omvänder människan sig, så är hon tillräckligt civiliserad1,
omvänder hon sig icke, så är varken bildning eller
civilisation henne till någon nytta. Det är Kristi
ståndpunkt. Icke civilisation utan himmelriket ville han
skänka åt människorna, men de mottogo icke gåvan.
Tvärtom finner man vid någon eftertanke, att hos
en mänsklighet av sanna kristna konst och näringar,
handel, industri och världssamfärdsel icke skulle ha
utvecklat sig på det sätt, som de nu gjort. Nöjande
sig med en blygsam utkomst och betraktande det
himmelska såsom huvudsak och det jordiska såsom
bisak, hade denna mänsklighet aldrig kommit att fästa
någon vikt vid elektrisk belysning, telegrafer,
telefoner, järnvägar o. s. v. såsom man sett hos hernhutare
och andra kristliga menigheter. Kristendomen
tillåter de kristna att idka handel och näringar, odla
vetenskap och konst, men förbjuder dem att helt uppgå
i sin konst eller i sin vetenskap och i sin jordiska
kallelse överhuvudtaget. Även den kristne säger: mitt
rike är icke av denna världen.

De som genom ;att förneka Kristi gudom delvis
bemöda sig att framhålla vår nuvarande civilisation,
vår konst och vetenskap såsom vilande på
kristendomen, utfärda därmed lett fattigdomsbevis för denna,
ty då måste till följd därav kristlig konst och kristlig
vetenskap, hela nutidens kultur och civilisation och
den nutida så kallade kristliga staten stå lika högt
över alla hittillsvarande, som den kristliga sanningen
står över hedniska villfarelser. Att detta ej är fallet

inser var och en. Icke ens de kristna kyrkorna, t. ex.
Peterskyrkan och Kölnerdomen, överträffa Partenon,
Dianatemplet i Efesus, tempelsalen i Karnak och
Indiens präktiga tempel i så hög grad, som
kristendomen de hedniska religionerna. Rafaels och
Murillos madonnor äro icke bättre konstverk än den
mediceiska Venus och Apollo di Belvedere, ej heller
Michel Angelos Moses än Fidias Zevs. Vad
protestantismens »kyrkliga» konst beträffar, står den —
såsom var att förutse på grund av dess ringa fallenhet
för Symbolik — med sina, om (även vackra dock
nakna kyrkor, med sina glasfönster, sina snidade
predikstolar och sina altardukar i konstinspiration och
konstnärligt utförande så långt efter den katolska
kyrkans, att man med förutnämnda syn på saken
nödvändigt måste tillerkänna den ännu mindre kristlig
anda och sanning. Men den omständigheten, att
domkyrkorna i Köln och Ulm endast med tillhjälp av
lotterier kunnat nå sin fulländning, berövar dem varje
kristlig invigdhet.

Visserligen äro konst och natur av gudomligt
ursprung, och i den senare finnas alla den förras
lagar inneslutna. Men gudomligt är icke detsamma
som kristligt. Gudomlig är den allmänna, för hela
mänskligheten tillgängliga uppenbarelsen av Gud,
världsalltet; kristlig är den särskilda, för den enskilde
blott genom den helige ande förnimbara
uppenbarelsen av Gud i Kristus. Liksom det icke finns någon
kristlig natur, så finns det heller ingen kristlig konst
utan blott en i kyrkans tjänst sig ställande kyrklig.
»Genom fortskridande bildning», säger Herder, 

»kommer alltid en tidpunkt i varje folks liv, då konsten
visar hän utöver sig själv». Drastiskt säger F. von
Baader: »Det finns blott en kristlig konst, och det är
konsten att bära korset. Hur kunnen I måla
madonnor, änglar och helgon med mörker och
tyngdkraft? Med jordiska färger en överjordisk värld? Jag
föraktar hela denna konst.» Och den realistiske
målaren Courbet utropar, icke utan berättigande: »Ingen
konstnär borde måla en ängel eller ett porträtt av
Kristus, då han aldrig sett vare sig den ena eller
den  andra».

Av betydelse är den, visst icke på en slump
beroende utan av Gud själv förordnade
(omständigheten, att vi, som äga goda avbildningar av faraonerna
och härskarna i Ninive och Babylon och delvis till
och med väl bibehållna mumier av dem, däremot icke
ha någon enda figurlig framställning av någon
gudsman, vare sig profet eller apostel och likaså litet av
frälsaren själv. Därför är varje försök att illustrera
bibeln av tvivelaktigt värde. En naturalistisk och
naturtrogen framställning skulle, om den överhuvud
taget vore möjlig, dämpa anden, taga den läsande
fången i yttre ting och avleda uppmärksamheten från
ordets höga betydelse; en idealiserad och stiliserad
framställning åter skulle bli osann. Gud vet nog
varför han icke utgav någon bilderbibel; han hade
ju eljes lätt kunnat förläna en eller annan Bezaleel sin
ande därtill. Men genom hela bibeln blåser en vind
av befrielse och lösgörelse från det yttre och från
den jordiska formen, ända från förbudet: »Du skall
icke göra dig någon bild av något på jorden», och


det profetiska ordet: »Det fanns hos honom ingen
gestalt eller skönhet, som kunde behaga oss», till
Kristi ord: »Gud är en ande, och de som tillbedja
honom skola tillbedja honom i anda och sanning»,
och Pauli ord: »Om vi också känt Kristus efter
köttet, så känna vi honom numera icke så». — Vart
däremot det för människan naturliga sökandet efter
och förhärligandet av den jordiska formen leder visar
den romersk- och grekiskkatolska kyrkan och i grövre
och ursprungligare form all fetisch- och
avgudadyrkan.

Vad den sig så kallande kristenhetens sedliga
nivå och humanitet beträffar, så var tillståndet vid
Konstantin den stores hov redan sämre än ofta vid
de (egyptiska, grekiska eller romerska hoven under
republiken och till och med under Titus, Antoninus
Pius, Hadrianus, Trajanus och; Markus Aurelius. Ännu
sämre blev det ställt i Borgiernas så kallade kristna
Rom. Hela medeltiden, som med en viss rätt kallas
mörk, var ur civilisatorisk synpunkt sedd ett stort
steg bakåt gentemot tillståndet under Egyptens,
Greklands och Roms blomstringstid; likaså voro
inkvisitionen, häxprocesserna och trettioåriga kriget, tre av
världshistoriens rysligaste företeelser, framsprungna ur
en felaktig uppfattning av kristendomen. Och Goethe,
Schiller och Strauss m. fl. beklaga, ej utan skäl, att
kristendomen, d. v. s. vad de falskeligen ansågo för
kristendom, icke ens förmådde åstadkomma så sköna
och harmoniska förhållanden, som den klassiska
forntiden.  

Det är fullkomligt galet att tro att kristendomen

kan lyckliggöra ett folk som icke äger den. Tron
gör lycklig här nere på jorden och salig däruppe,
men blott den som tror, och icke genom något slags
smitta även grannen, som begabbar denna tro eller
hatar och föraktar den; denne drabbas blott därigenom
— och detta (gäller även om hela folk — av en
större fördömelse. Bittert hån är det, när man vill
framhålla och ära hela den nutida kulturen och
civilisationen hos Europas sig kristna kallande folk från
Gibraltar till Arkangel såsom en produkt av Kristi
verkliga lära. Denna civilisation står ju alldeles
vanmäktig och rådlös gentemot socialismens och
anarkismens stigande flodvåg, den gynnar börssvindel och
svindlare, tolererar det fruktansvärda tillståndet i
världsstäderna, väljer en folkrepresentation, som
delvis hånar Gud och överheten, gynnar en gudlös
vetenskap, en antikristlig litteratur och en sinnlig,
osedlig konst, kort sagt är öppet eller fördolt främmande
för Gud och hätsk mot honom. Om denna
skenkristendom, ty den sanna känner han ej, skriver
David Strauss i »Alten und Neuen Glauben»:
»Kristendomen håller sig kvar hos nutidens kultur- och
industrifolk blott genom de rättelser, som en världslig
förnuftsbildning anbringar å densamma, rättelser som
denna å sin sida är storslagen eller svag eller
hycklande nog att tillgodoräkna icke sig själv utan
kristendomen,  gentemot vilken  de snarare strida».
Nej, Kristus sände sina lärjungar ut i världen
»som får bland ulvar», sände dem som ljus att
belysa världens skador och mörker, som ett salt att
avvärja förruttnelsen, och det ha de varit i 

nittonhundra år. Att de därvid utövat ett gott och
förädlande inflytande på sin omgivning, vem vill väl
förneka det? Men att deras sändning aldrig gått ut
på att civilisera världen är lika sant; och så snart
de ha ansett den vara det, ha både de enskilda
personerna så väl som de olika kyrkorna fått erfara
att livets gudomliga källa hos dem försinade.

Kristus kunde ju verkligen gärna vid
skilsmässan från sina apostlar ha tröstat dem med att de
genom hans ord skulle erövra världen och införa en
kristlig tidsålder. Men långt därifrån lovar han dem
ända till slutet hat, bedrövelse och förföljelser och
frågar dem: »Menen I att Människosonen (då han
återkommer) skall finna tro på jorden?» En fråga,
som han på ett annat ställe nekande besvarar: »Ty
likasom i dagarna före floden de åto och drucko,
gifte sig och bortgifte intill den dagen, då Noa gick
in i arken, och visste intet av, förrän floden kom
och tog bort dem alla; så skall ock
Människosonens tillkommelse vara». (Matt. 24:38, 39.) Med
denna storslagna jämförelse av världshistoriens
kommande avslutning med en av våldsdåd och orätt fylld
tidigare världs undergång i sina synder, förnekar han
det av så många drömda kristliga framåtskridandet.
Och vad skulle väl vid världshistoriens slut den
fruktansvärda, tillintetgörande domen över hela
mänskligheten och naturen, vilken Jesus skildrar i Matt. 24
och Luk. 21 och varav Uppenbarelseboken är full, tjäna
till, om denna värld, denna mänsklighet dessförinnan
alltjämt tilltoge i civilisation och kristendom? Världen
är icke och kommer aldrig att bli »Lammets brud».

Sålunda talar bibeln om en mänsklig och synlig
från affall till affall nedåtgående världshistoria; men
därjämte om en gudomlig och osynlig uppåtgående,
som i allt skarpare avgränsade typer leder uppåt från
den gudfruktiga mänskligheten före syndafloden till
Guds folk och från detta till Kristi församling.

*

Nu säger väl mången: Men detta är ju en
bedrövlig åsikt. Skulle väl mänskligheten som en häst
i en trampkvarn evigt vandra sin kretsgång utan att
komma ur fläcken, uttömma sina krafter i fåfäng
strävan efter tillfredsställande förhållanden, som aldrig
kunna uppnås: det vore ju förskräckligt! — Därpå
svara vi först och främst: Ja, men vems är felet?
Icke Guds åtminstone! Eller befaller han månne
denna mänsklighet att ständigt sönderslita sig genom
blodiga krig och bara i Europa årligen offra
miljarder av penningar därpå och dagligen öva miljoner
kraftiga ynglingar att de på ändamålsenligaste sätt
må kunna döda sina medmänniskor? Är det månne
hans vilja att människorna genom njutningslystnad
och vinningsbegär, i dum högfärd och löjlig fåfänga,
i konventionella lögner och osanna umgängesformer
göra sig oemottagliga för allt som är högt, stort,
sant och skönt? 

Förmanar han oss månne i sitt ord att inrätta
vårt liv så onaturligt, snedvridet och förkonstlat som
möjligt, skada vår egen och våra barns hälsa och

tillfoga oss själva och andra skada genom en
förbittrad kamp för tillvaron, genom nedtrampande av
alla konkurrenter genom att leva och verka blott för
den egna fördelen och vinningen? — Nej, alldeles
tvärtom! Denne alla människors Gud och Fader
befaller, förmanar, beder, bönfaller oss — de enskilda
personerna såväl som folken — på varje sida i sitt
ord att betänka vad vår frid tillhör, att öva
rättfärdighet, att avstå från det onda, att älska varandra
och bära varandras bördor, att förlåta varandra och
ömsesidigt Välsigna i stället för att förbanna
varandra. Och då lovar han oss tusenfalt att han skall
välsigna oss långt utöver vad vi kunna bedja eller
tänka, avvända från oss allt ont och farligt,
sjukdom, pest och alla plågor, »ty han plågar och
bedrövar icke människors barn utav hjärtat» (Klag.
3:33).

Och skulle vi ändå tvivla på hans makt att göra
detta, så tillropar han oss enträget: »Se, Herrens hand
är ej för kort, att han ej skulle kunna hjälpa, och
hans öra är ej lomhört, att han ej skulle höra, men
det är edra missgärningar, som skilja eder och eder
Gud från varandra, och edra synder bortskymma hans
ansikte för eder, så att I icke bliven hörda» (Es. 59:
1, 2). »Så vänden eder nu till mig, ty jag är
barmhärtig och vill icke vredgas evinnerligen» (Jer. 3:12).

Men vem tror honom? Vi äro ju allvisa och
mycket kloka, och för nutidens vetenskap är
ingenting omöjligt längre! Med spannmålstullar och
handelsfördrag, med statsekonomi och rationellt jordbruk
tillförsäkra vi oss vårt bröd; med tuberkulin,  

antipyrin och serumterapi rädda vi oss nog undan
döden ; med visa författningar lyckliggöra vi folken, med
tidningsartiklar, med evangelisk-sociala och
fredskongresser lösa vi den sociala frågan, med vetenskaplig
kritik mästra vi Guds ord, och med den fria
forskningen söka vi utleta, om han på det hela taget alls
finns till! Vi hjälpa oss nog själva!

Vad under, om det, när mänskligheten är sådan
till sinnes, icke märks några framsteg, utan —
huvudsakligen på det sociala området — snarare en
tillbakagång. Liksom för jorden en tillväxt i ljus, värme
och livskraft endast möjliggöres genom ett närmande
till solen och varje avlägsnande därifrån bringar kyla
och död, så finns det för mänskligheten intet
framåtskridande annat än genom närmande till Gud.
<sp>Närmare Gud</sp>! I hela världsalltet finns ingen annan
formel för framåtskridande.

Emellertid kan all människans förvändhet varken
hejda eller förhindra de gudomliga rådslutens
utförande. Och just däruti är bibeln överlägsen otron.
Den vet intet om att världen genom framsteg i
näringar, industri och handel, i konst och vetenskap
under årtusendenas lopp kan inrättas till ett jättestort,
med alla bekvämligheter inrett och alla vetenskapens
och hälsolärans fordringar motsvarande hotell med
elektrisk belysning och billigaste inackorderingspris för
en upplyst och till sist fördomsfri mänsklighet. Men
den vet lika litet om att i ännu avlägsnare årtusenden
eller miljoner år denna stackars, åt sig själv
överlämnade mänsklighet, till följd av oundvikliga kosmiska
tilldragelser på den allt mörkare jorden, kommer att

lämna de redan under polarisen begravna
världsstäderna Berlin, Paris och London för att hungrande
draga sig samman vid ekvatorn och där med av
kyla klapprande tänder förstelna. Utan liksom Gud
gjort allt efter mått och vikt, så har han även givit
allt under solen och på himlarna dess föresätta tid.
Redan dagsländan och den ettåriga växten ha sin
bestämda tid. Sin tid ha djuret och trädet och
människan och även världsrikena; på himlen vandra
månen, planeterna och solen i månader och år och
tusentals och miljontals år sina banor. Varför skulle
mänskligheten icke då också ha sin tid. Därpå
hänvisar Skriften alldeles bestämt. Profetian uttalar att
efter babyloniernas, persernas, grekernas och
romarnas fyra världsriken (detta sista avbrutet genom
vredestiden över Israel för att återuppleva i antikrists
tio konungariken, motsvarande världsstodens tio tår
och det fjärde djurets tio horn) intet nytt världsrike
skall följa, utan »himmelens Gud skall upprätta ett
konungadöme, som i evighet icke skall omstörtas».
Vidare visar oss profetian, att härskaren i detta
messiasrike skall bli den återkomne Kristus. Till sist
manas vi att icke förakta profetian och undervisas
om vilka tecken, som skola föregå denna
världshistoriens avslutning, med den anmärkningen, att i de sista
tiderna »många skola få del av profetians ord och
finna stort förstånd i dem»  (Dan. 12:4).

Om man nu i analogi med skapelsen, den
mosaiska lagen och den tid nyssnämnda riken hittills
varat får draga den slutsatsen, att denna
mänsklighetens historia från syndafallet — såsom den 

gammaljudiska visheten städse lärt — består av en
jordvecka på sextusen år av synd, lidande och smärta och
att på denna en motsvarande tusenårig sabbat av vila
och vederkvickelse skall komma, säges visserligen icke
uttryckligt men har mycket, som talar för sig. Det
står emellertid fast, att Gud i sitt ord lovar oss en
snar, slutlig och härlig uppfyllelse av alla sina löften
och hela sitt faderliga förbarmande. Men dock först
efter väldiga domshandlingar, sådana de beskrivas i
Uppenbarelseboken. Men icke heller här har Gud
skulden. Varför har mänskligheten i sextusen år fläckat
jorden, sudlat varje sten på den med blod och fyllt
världen med sitt hat, sin grymhet, sitt trots och sin
orenhet! En sådan skuld fordrar försoning. Och
så kommer, när jordedagen lider mot sitt slut, den
rättfärdige Gudens vredesmoln att uppstiga på
aftonhimlen. Hans åskor skola rulla och dåna genom
världsalltet och hans blixtar krossa de fräcka
fienderna, och jorden och allt vad däruppå är skall bäva
för sin skapares vrede. Men han skall åter nådigt
le... då uppstämmes den återlösta och för evigt från
fåfänglighetens ok befriade skapelsens och allt
skapats höga visa, och genom hela universum kommer
då att ackompanjerat av sfärernas åsksång dåna det
stora »Te deum laudamus!» (Ära vare Gud!)

Och det kalla vi framsteg, ett framåtskridande,
som kommer att helt och hållet tillfredsställa varje
människosinne, så som aldrig alla jordens
framstegsapostlars djärvaste drömmar.

—

</chapter>



<chapter name="Evolution och modern världsåskådning">


<tab><tab>II.

  <h3>EVOLUTION OCH MODERN

<tab>VÄRLDSÅSKÅDNING</h3>






<h3>II.

EVOLUTION OCH MODERN

VÄRLDSÅSKÅDNING.</h3>

<sc>Förnekandet av mänsklighetens</sc>
framåtskridande i föregående kapitel har väl
stött mången för huvudet, ty helt visst
tyckes framåtskridande vara och är skapelsens lag. Varje
väsen känner att det bör växa till fullkomning i
vad det är, ja, att det är kallat att vara någonting
högre, än vad det är, en längtan, som tar sig uttryck
i kristallens, växtens och djurets tillväxt; och så till
vida kan man icke vid första anblicken inse, varför
mänskligheten ensam, som ändå — det bevisar
världshistorien — är ett organiskt helt, icke skall följa denna
lag. Därpå kan svaras — och detta förhållande
bildar nyckeln till mången tillvarons gåta — att
mänskligheten för tillfället icke befinner sig i ett normalt,
naturligt tillstånd, sådant Gud vill ha det, utan i ett
abnormt, onaturligt, gudsfientligt tillstånd. Den som
förnekar syndafallet kommer ingen vart med 




tillvarons spörsmål. Den som tror därpå kommer
visserligen heller ingen vart, men han har den fördelen
framför den andre, att han vet varför spörsmålen
finnas och varför han icke kan lösa dem. Att
mänskligheten, om den ej fallit, skulle så småningom blivit i
sanning mera upplyst, bättre, gudomligare, därom finns
intet tvivel. Hanok, denne man, som, därför att han
vandrade med Gud, blev av Gud borttagen och icke
mera sedd, är given oss till sinnebild av en sin
bestämmelse uppfyllande människa och även av en sin
bestämmelse uppfyllande mänsklighet; denne man blev,
sedan han levat det gudomliga och högre året,
trehundrasextiofem år (1 Mos. 5: 23) som högre cykel
— ett år för en dag — förd till Gud. Så skulle
vi på en jakobsstege, oändliga och utan död, som
förklarade människor likt Elias uppstiga till högre
och mer himmelska trappsteg av tillvaron. Men —
mänskligheten avföll från Gud, från ljuset, från all
kunskaps och all sannings källa. Den föll, och hur
djupt kunna vi knappt mäta. Vad ett omedelbart
från Gud utandat, syndfritt, till Guds avbild skapat
väsen månde vara, därom ha vi, i synd födda,
genom synd förgiftade varelser knappast någon
föreställning. Och lika litet ha vi någon föreställning
om hur stor den paradisiska saligheten var, i vilken
Gud utan inskränkning umgicks med sina skapade
varelser och dessa med den åt dem till evigt liv
skänkta omgivande naturen. Ett tillräckligt bevis på
detta vårt fall är att den högsta föreställning vi kunna
göra oss om Adam är att tänka oss honom som ett
glatt, oskyldigt barn. Den som har förutsättningar

för och bevärdigas med att stå i direkt, omedelbar
förbindelse med Gud, denna alltets centralsol, denna
evigt verkande alla orsakers orsak, står just
därigenom himmelshögt över nutidens största människa, ser
i hans ljus ljuset, överskådar från en sådan höjd
värld och liv och tillvaro, som det på långt när icke
är möjligt ens för den snillrikaste nutidsmänniska.

Framåtskridande och helt visst ett framåtskridande
mot Gud genom alla tillvarons former, från atomen
till keruben, är alltså tillvarons lag, visserligen blott
möjliggjord genom att Gud själv drar sina skapade
varelser till sig, men detta gudomliga framåtskridande
har genom syndafallet lidit avbräck. Då Gud
emellertid aldrig förspiller tiden eller väntar förgäves,
använder han detta uppehåll till evolution, till
jordevarelsernas utveckling i det goda och i det av dem
sökta onda till deras självkännedom och för att senare
nå högre mål. En uppenbarelse av allt vad som
finns i människan är nu andlig lag tillika med ett
uppväxande av alla frön, ett mognande av alla
frukter, vare sig för Guds bord eller för avgrundselden,
men icke först och främst nåendet av nyare och högre
former. Sålunda måste först den brutala
kroppsstyrkans idé, det råa våldet, den enskildes makt utan
stat, uppenbara sig och så att säga rasa ut före
syndafloden. Detta var enligt kabbalan<footnote>Judisk mystisk urkund.</footnote> <sp>tohus</sp>
tvåtusen år, på vilka följde lagens tvåtusen år, varefter
Messias' tvåtusen år väntades, och på dessa sex
arbetsdagar skulle den stora sabbaten följa. Efter
syndafloden trädde den aldrig sedermera hysta stora idéen


om hela mänsklighetens väldiga förening för ett enda
mål, tornbygget, i förgrunden; därpå idéen om Guds
folk, avsöndrat från alla andra, och därjämte den
ständigt fortlöpande gudomliga uppenbarelsen av
lagen, därpå hos detta folk teokratiens, domarämbetets,
och konungadömets idéer, i David diktarens — ett
av de högsta men i vår tid misskända värv — och
konungens, i Salomo filosofens och den världsvise
härskarens (se Plato). Därpå uppenbarade sig de
straffande, varnande och profeterande siarnas och
profeternas idé och sedan, när Israels folk förkastats, i
Daniels fyra världsriken, fyra världsbehärskande idéer,
framställda i djup symbolik genom de motsvarande
fyra djuren i förbindelse med de motsvarande
metallerna (Dan. k. 2 och 7). Därmed jämföre man
den hos skilda folk härskande tron på en guld-,
silver-, koppar- och järnålder. Efter det romerska rikets
sammanstörtande måste till sist idéen om en
världskyrka och Kristi ståthållare utveckla sig för att till
sist lämna plats åt reformationens idé. Allt detta är
icke, som en pessimistisk kristlig uppfattning anser,
idel upprepade misslyckade och felslagna försök av
Gud att åter draga mänskligheten till sig, till dess han,
trött och vred sönderslår hela historien i yttersta
domen. Tvärtom leder Gud planmässigt och mycket
väl vetande vad följden skall bli (se 5 Mos. 31:16—21,
29) den efter vartannat följande evolutionen av alla
de i syndafallet, som vi icke kunna tänka oss nog
stort — en värld avfaller från sin skapare och
uppehållare — förefintliga fröna till ont. Parallellt
därmed uppenbarar han sin allt större makt, vishet och

nåd. Och detta fortgår, till dess samtidigt inom
fastställda tider och tal, hela det ondas hemlighet
uppenbaras (2 Tess. 2: 7—12) och Gud belyser alla dess
på varandra följande utvecklingsskeden vid yttersta
domen, straffar dem och låter ur vart och ett framgå
nya, storslagna, oanade nådesskapelser, så att Satan
till sist blir den bedragne. — Så skall Guds hemlighet
fullbordas (Upp. 10:7).

Parallellt med denna evolution av det goda och
det onda, som bibeln delvis avslöjar för oss, löper
hos folken en evolution av olika världsidéer. I det
gamla Egypten kom till exempel idéen om den
strängaste hierarki — den avslutade, i alla sina delar
välordnade, av prästkonungen styrda staten — till
utförande på ett sätt, som man sedan aldrig sett
maken till. Och i Babylon under Nebukadnesar kom
den högsta, absoluta, av Gud medgivna autokratien
(självhärskarmakten) till synes (se Dan. 2:37 och
38). I Grekland blev skönhetsidéen allenahärskande
och i Rom, såsom redan namnet antyder, styrkans
idé. Under renässansen blev konsten och nu för
tiden är vetenskapen, och särskilt naturvetenskapen,
den förhärskandie idéen, liksom det under nästa
århundrade blir den andliga världssamfärdseln. Därvid
kan man icke avgöra om den ena eller andra idéen
är högre än de övriga, ty de äro allesamman sköna,
stora, gudomliga, när de i Uppenbarelsebokens
slutbild åter uppträda i den övre och nya skapelsens
härlighet.

Alltså är evolution icke framåtskridande i den
bemärkelsen, att av ett så småningom blir ett annat
                

och högre, att en skapelse uppstår ur en annan. Men
väl är den en tillväxt, en utveckling, en uppenbarelse,
icke av en allmän, utan av enskilda principer och
grundtal efter varandra, liksom när hela eken
uppstår ur det i frö alla former (innehållande ekållonet,
liksom när av barnet blir en man, som visserligen
icke äger andra egenskaper, dygder och krafter än
barnet men uppenbarar dem åt andra håll. Just däri
skiljer sig den bibliska åskådningen grundväsentligt
från den darwinistiska.

Icke skapade Gud en gång en liten urcell, inlade
i denna alla krafter och frön till den framtida
skapelsen och åsåg sedan lugnt hur detta ägg, detta
frö utvecklade sig vidare under inflytande av
naturkrafter, omständigheter och tillfälligheter till
olikartade, sköna och ändamålsenliga väsen. Att han
förmått göra även detta betvivla vi ej, ty vi tro på en
allsmäktig Gud. Men för det första förklarar hans
ord, på vilket vi också tro, att han skapat allt, det
ena efter det andra och vart och ett efter sin art; för
det andra bevisar studiet av skapelsen, såsom vi i
nästa kapitel skola se, att det verkligen förhåller sig så.
Världsalltets evolution består i Guds uttalande av allt
högre grundtal: »Och Gud sade!» Alltså tro vi att
denna himmelens och jordens skapare med väldiga,
genom eonerna återljudande tordönsord inför den
förvånade och förväntansfulla änglavärlden först sade:
»Varde ljus!» Nämligen det skapade ljuset, väl att
särskilja från det himmelska. Och efter följde
skapelserna. Änglarna och kerubim, gudssönerna,
väldigheterna och tronerna sågo för första gången med

förvåning dessa nyskapelser och togo dem i noggrant
skärskådande, luft och hav och fastland; och växter
sköta fram i underbara bildningar. Allt högre ord
eller tal, ty båda äro ett och det samma, uttalade
Jehova, och det uppstod djur, som utvecklades i
tusenden och åter tusenden av former och komma att
göra det i evighet på den nya jorden. Därpå
uttalade Elohim det högre ordet: »Låt oss skapa
människor!»
Och så skulle Jehova ha fortsatt och efter
människans behöriga evolution i paradiset även med
avseende på jorden uttalat ordet »ängel» i en annan
form än den nu bestående, om icke genom Satans
ingripande ett stillestånd inträtt och samtidigt den
sjunde dagen, under vilken Gud såsom skapare vilar.

Men när lidandets och syndens stora jordvecka
är förbi, skall Gud på nytt upptaga sin
skaparverksamhet och efter lagens sjutal i storartade, av
sabbater, klang- och jubelår avbrutna skapelseperioder föra
allt skapat genom eoners eoner allt högre, d. v. s.
allt närmare sig, utan att vi dock i evighet hinna
honom, lika litet som ett aldrig så mycket stegrat tal
någonsin  blir ett oändligt.

Vi befinna oss alltså i mänsklighetens för kort
tid genom det onda avbrutna skapelse och av
detsamma grumlade evolutionsperiod. Mänskligheten
måste än från den ena än från den andra synpunkten
genomgå, studera och leva upp den efter dess
fattningsförmåga, dess andemått avpassade mängden och
graden av det i skapelsen och uppenbarelsen
befintliga gudomliga, andligen äta och dricka, alltså i sig

upptaga detta, innan den genom Guds skapelseord
kallas till en högre tillvarelseform.

Ty denna jord erbjuder icke mänskligheten ett
oändligt stoff att bearbeta. I och för sig gör
visserligen denna gudomliga natur det, ty den innehåller i
alla sina delar, atom, kristall, växt, djur, människa,
så höga och så djupa, så vittgående och eviga
gudsidéer, att det en gång skall bli en av våra saliga
uppgifter att evigheterna igenom läsa, förstå och
beundra dessa idéer i den himmelska och sanna
naturen. Och ett högre väsen skulle i en kiselsten ha
tillräckligt att studera och beundra årtionden ja,
århundraden och årtusenden igenom, då en sådan ju
innehåller hela fysiken, hela kemien, alla materiens
hemligheter och lagar och för ett seende öga också
denna materias hela förtid från första
skapelseögonblicket.

Men den genom synden förblindade, döv och
stum vordna människan kan icke skåda och förstå
denna jord, denna natur på ett gudomligt sätt utan
blott på ett mänskligt, småaktigt och egoistiskt sätt,
kommer heller på en tid icke längre, ty för henne
liksom för ett nyfött och därtill sjukligt och svagt
barn är allt för mycket ytterst skadligt. Därför kan
och får hon iakttaga blott ett skimmer av de eviga,
i denna natur förborgade idéernas glans, och detta
icke ens på en gång utan efter vartannat och till det
mått, som Gud så småningom utmäter åt henne till
hennes andliga underhåll.

Har så mänskligheten en gång tillbörligen
genomletat och undersökt denna åt densamma skänkta

värld och icke vidare finner något mer där att
studera eller med andra ord: börjar mänskligheten att
leds på denna planet och bli levnadstrött, då är slutet
kommet; gudsgåvan är ingången i henne, klassen är
genomgången, och före inträdet i nästa kommer den
stora examen, världsdomen.

Det låter sig icke förnekas att i våra dagar en
känsla av att man uttömt de hittillsvarande ämnena
och andeformerna gör sig förnimbar. Så är
förhållandet med skaldekonsten och den dramatiska konsten,
likaså med den plastiska. Bildhuggarkonsten har
framställt män, kvinnor och barn mer än tillräckligt, och
numera intresserar oss blott det individuella porträttet;
likaså inom målarkonsten. Madonnorna och
nedtagningarna från korset, genrebilden och stillebenet börja
lämna oss tämligen oberörda. Nya skolor söka efter
något enastående, aldrig förr sett och råka in i
fantasterier, onaturligheter och vidrigheter; likaså i
romanen. De olika sammanställningarna äro alltför
bekanta: vansinne, laster och förbrytelser, spökaktig
humoristik, själssjuka humanisterier och psykopatiska
studier äro nu på modet, emedan de innebära något
nytt. Till och med arkitekturen, denna stora, fordom
nästan uteslutande i gudomens tjänst ställda konst,
söker bisarra former för att inte alltjämt behöva
efterbilda gotiken och renässansen. Likaså på det
andliga området; bristen på filosofiskt intresse beror
delvis därpå att i filosofien allt är sagt, och så är det
även med religionen, uppfattad såsom ett blott vetande,
och förgäves bemöda sig religiösa filosofer att för
eviga sanningar finna nya tidsenliga former och ord.


Men Gud, som dagligen ger sin mänsklighet dess
näring, drar också försorg om dess andliga bröd.
Han har genom Kopernikus, Newton, Kepler och
andra för oss öppnat stora, upplyftande inblickar i sin
skapelse, som borde sporra till betraktande och nytt
studium av denna, och har dessutom skänkt oss
teleskopet och mikroskopet; ty även varje upptäckt sker,
»då tiden var fullbordad». Därigenom har han åt
oss, i anden trötta, anvisat nya fält för vår
verksamhet, och det låter gott säga sig att den nya tidens
uppgift är att utforska naturen, att utnyttja den och
dess krafter; och detta är även en stor och skön
uppgift för människoanden.

Ha då och då forna tiders folk överträffat oss,
såsom egypterna i sluten statsbyggnad, grekerna i
skön konst, de första romarna i borgare- och
statssinne, de senare romarna liksom perser och assyrer i
lyx och njutningar och själva medeltiden i filosofiskt
och religiöst intresse, så överträffa vi dem i stället
i naturkunskap. Därom vittna redan namn på
vetenskaper sådana som kemi, geologi, geognosi,
mikrografi o. s. v., som förr voro okända, om än de gamla
ingalunda voro så okunniga med avseende på
naturen, som mången olärd tror, och sådana namn som
Hippokrates, Aristoteles, Aristarkos från Samos,
Hipparkos, Arkimedes, Vitruvius, Euklides skola alltid
hållas i ära. — Men naturforskningens stora uppsving
kommer först med Kopernikus, Newton, Kepler, Linné,
Herschel, Cuvier, Laplace, Arago, Humboldt,
Kirchhof, Bunsen, Liebig, Tyndall, Helmholz, Edison och
vad de allt heta.


För att mäta framåtskridandet på detta stora
område ges ett enkelt medel. Vill man veta hur djupt
ett folk inlåtit sig på naturforskning, behöver man
blott fråga om det, som språket träffande kallar dess
»måttstock». Därtill tager vilden längden på sin hand
eller fot, sin arm eller sina steg, en ständigt växlande
storhet, varvid varje enskild person alltså är sin egen
måttstock. Tills för hundra år sedan redde sig de
lärda ocli naturforskarna med den icke ens skarpt
bestämda »linjen», såsom tiondel av den lika litet
noggranna »tummen» (tummens bredd, franska pouce).
Sedan uppstod, huvudsakligen till följd av
framstegen i astronomi — denna helt och hållet på
noggranna mätningar beroende vetenskap — behovet av
ett noggrannare mått, och ur den noga beräknade
jordomkretsen uppstod som måttenhet en
fyrtiomiljondel av denna — <sp>metern</sp>, och för naturforskaren
den ända till på en hundradel noga fastställda
millimetern. För den nutida mikrografen på alla områden
är emellertid även detta ett alldeles för stort mått,
vadan denne betjänar sig av <sp>mikronen</sp> eller
<sp>tusendelen av en millimeter</sp>. Men även
mikronen blir snart för stor för oss. Vi ha ju redan
mikrometrar, som mycket noga mäta tiotusendelen av
en millimeter. För denna vår nutida naturforskning
är alltså den förr alldeles osynliga blodkroppen,
jämförd med små bacillarter, en stor kropp, vars diameter
och olika tjocklek kan mätas och vars förändringar
kunna kontrolleras. Och dock är en sådan blodkropps
rymd lika med rymden av en tärning (kub) med en
sida av en femhundradels millimeter och är sålunda,

såsom lätt kan uträknas, en
<sp>hundratjugufemtusenbiljondel av en kubikmeter</sp>, alltså ett tal,
som en människa icke på <sp>årtusenden</sp> kunde
uppräkna i följd! Ty för att räkna till en miljon behöver
man över en vecka. Om man till exempel skulle
försöka sig på att räkna de först under mikroskopet
mätbara bacillerna, av vilka den största,
mjältbrandsbacillen, rymmes till ett antal av hundra miljoner på
en kubikmillimeter! — Så långt ha vi redan inträngt
i det lillas djup. — Men icke mindre långt ha vi
inträngt i rummets vidder: En sekund på den
astronomiska meridianen — och astronomer räkna med
tiondelar av en sekund — är så stor som tjugondelen
av ett hårstrås tjocklek, och dock visar en sådan
sekund, iakttagen som en stjärnas parallax<footnote>Skillnaden mellan dess skenbara och dess verkliga
ställning.    (Övers, anm.)</footnote>, att denna
stjärna är fyra biljonertvåhundratusenmiljoner mil
avlägsen från oss, vilket kallas ett »stjärnavstånd» och
i sin tur begagnas som enhet för att mäta
stjärnevärldars eller töckenfläckars (nebulosors) avstånd och
genomskärning.

För att få en i naturen lätt till hands varande,
oföränderlig måttenhet föreslå nu några lärda, att man
därtill skall taga våglängden av den gula strålen i
natriumljuset 590/1,000,000 mm. Redan nu mäta vi med
ljustider stjärnhimlens oerhörda avstånd. Alltså skulle
vi bokstavligen taga ljusstrålen till mål- och måttstock
och med den mäta såväl det största i världsalltet som
det minsta i vattendroppen. Ett stort, poetiskt
sakförhållande!




På sådana mätningar har i våra dagar en
storartad och, just emedan den är byggd på tal, matematiskt
bevisbar och bevisad världsåskådning byggt upp sig,
vilken, då den i sig förenar både sanning och
skönhet, blir för anden mera upplyftande och
verkningsfullare än skaldens allra djärvaste fantasier. Ty
noggrann mätning och räkning är all naturforsknings
oundgängliga grundval, emedan talet är skapelsens norm
och lag. Det är villfarelse att tro att vår tid är
poesifattigare än någon annan. Mängden poesi i världen
torde väl vara en oföränderlig storhet och kanske också
mottagligheten för densamma hos mänskligheten.
Liksom ett avlägset berg ser töckenblått ut men besett
på närmare håll består av just de samma jord- och
stenarterna som marken i vår närhet, så förefalla oss
de gamla tiderna större och mer poetiska, just emedan
det stora och poetiskt sanna har bibehållit sig, under
det att det som varit smått och prosaiskt gått förlorat.
De gamla egypterna och babylonierna voro väl lika
kloka och poetiska som vi men även lika prosaiska
och torra som vi. Den världserövrande romaren var
med all sin storhet ofta och även i sin politik en
riktig kälkborgare, t. ex. framför allt den vise Cato, och
Cäsar använde vid övergången av Alperna sin tid till
nedskrivande av en avhandling över grammatik, vilket
han ansåg vara ett nyttigare bruk av tiden än att glädja
sig över den för honom nya naturens skönhet. Vår
nuvarande världsåskådning, våra maskiner, våra
krigsfartyg och våra slaktningar äga också sin väldiga
poesi för den som förstår den. Blixttåget genom
Gotthardstunneln, som draget av frustande,   

kolförbrukande och vattenslukande kolosser genom i
vindlingar löpande tunnlar borrar sig djupt in i
granitbergets innandömen och där slingrar sig spiralformigt
uppåt och nedåt och brusande och skrikande rusar
ut för att genom klipprernnor, över avgrunder och
skummande bergbäckar oupphörligt susa vidare, är
väl en lika skön, poetisk, storartad och andligt
upplyftande företeelse som någon i gamla tider. Samma
är förhållandet med oceanens vinthundar, sådana som
»Kaiser Wilhelm II» och »Deutschland»<footnote>För att inte tala om den så sorgligt förolyckade
»Titanic».  (Övers, anm.)</footnote>, dessa levande
stålpalats, vilka besjälade av maskiner på tjugu- till
trettiotusen hästkrafter(!) genom storm och vågor,
isberg och dimma med hundratals<footnote>Tusentals ha nutidsfartygen.  (Övers, anm.)</footnote> passagerare på
fem till sex dagar pilsnabbt ila från den gamla till den
nya världen<footnote>Och i motsatt riktning även.  (Övers, anm.)</footnote>.

Låt oss beskåda ett pansarfartyg ända in i dess
innersta, till exempel en nutida Behemot<footnote>Det bibliska djurets sista och största motstycke är en
»Dreadnaught».  (Övers, anm.)</footnote>, med tjock
stålhud, ur sina näsborrar utspyende rök och ånga,
ur sina ögon sprutande vida omkring lysande
elektriska blixtar, talande med kanondunder och dödligt
sårande med sin skarpa ramm — låt oss se en sådan
innerst inne, där de naturkrafter, som pilsnabbt driva
vidundret genom böljorna, släppas lösa! Där ligger
maskinen, den hemlighetsfulla, hemska jätten med sina
cylindrar, som likna järnmagar, med sina stålbalkar
och stålbommar, som likna leder, med sina blanka


vevarmar, under vilka människan rör sig som en
insekt men vilka ändå äro hennes händers verk. Men
kall och livlös, stel och stum väntar odjuret på den
heta andedräkten, som skall ge den liv. — Då ljuder
ett kommandoord — ett ryck i en hävstång, och liv,
obändig kraft inströmmar i den döda kroppen.
Pustande och stönande, först långsamt, liksom mödosamt,
sedan allt fortare och fortare röra sig pistongerna fram
och åter och vrida, likt fjättrade vidunder, på de
jättestora vevarna, och snart tyckas de liksom rasande
(skruvmaskinerna arbeta med oerhörd hastighet)
förfölja varandra i evighetsjakt. Alla delar leva, driva,
skjuta och vända på sig. Om tiotusen man försökte
stoppa denna maskin, så skulle deras armar vara som
agnar och stubb; maskinen skulle draga dem med
sig eller krossa dem! — Men mannen på plattformen
där bakom drager åter i hävstången. Rörelsen blir
långsammare, snart upphör den alldeles. Själen har
flytt, och den döda kroppen ligger där åter orörlig.
— Så kanske det går till i universum, då Gud
uttalar ett skapelseord; då flyga och dansa glödande
solar omkring i rymden; omkring dem virvla planeter;
kometer ila hit och dit, och överallt rör sig ett
oändligt liv, och sfärernas åsksång dånar genom den
omätliga rymden. Har Gud fått nog därav, så uttalar
han ett annat ord, och allt liv dör bort, allt står stilla,
orörligt, livlöst eoner igenom!

Men låt oss återvända till vår nuvarande
natur-och världsåskådning. Under det de äldre
naturforskarna mera sågo på haturens former, på organismerna,
jämförde dem och sökte klassificera dem i deras hart

när otaliga variationer, såsom tidigare Aristoteles och
under den nyare tiden framför allt Linné, men även
Buffon, Jussieu, Lamarck m. fl., söker den nuvarande
naturforskningen på grund av de stora framstegen
i kemi och fysik utforska de gemensamma
grundbetingelserna för alla företeelser. Framför allt ville den
försöka få klart för sig vad materien är, fastän
hittills med föga framgång — ty såsom redan Plato
säger: »Materien är ett mycket svårbegripligt väsen»
— snarare blir den allt hemlighetsfullare och
obegripligare, ju närmare man kommer den. Redan Newton
har uttalat den åsikten, att alla naturens företeelser
måste ledas tillbaka till atomernas attraktion och
repulsion. Likaså yttrar Dubois-Reymond:
»Naturkunskap, eller rättare sagt naturvetenskaplig kunskap, är
att återföra förändringarna i kropparnas värld till
atomrörelser som åstadkommas genom centralkrafter,
eller naturprocessernas upplösning i atomens mekanik».

*               

Vi skola nu närmare skärskåda dessa gåtfulla
materiens allra minsta smådelar jämte de på dem
verkande eller i dem inneboende krafterna. »Hela vår
nutida världsåskådning vilar», säger G. Buchner, »på
lagen om kraftens oförstörbarhet såväl som på
grundsatsen om materiens oförstörbarhet», eller med andra
ord sagt: vi måste anse alla ämnesförändringar i
naturen såsom blott beroende på elementens (de enkla
ämnenas) olika anordning.


Huruvida nu denna materia, detta ämne, är
oskiljaktigt och ursprungligt begåvad och förbunden med
krafter, eller om båda kunna finnas till utan varandra
är en fråga, en gåta, om vilken man redan tvistat
rätt mycket. Praktiskt taget kan man dock säga: den
livlösa materien, det »döda ämnet» finns ej, eller vad
som kommer på ett ut, om den också funnes till,
så skulle den för evigt vara okänd för oss, vi kunde
varken känna, höra eller se den, ej heller på något
sätt förnimma den. Ty det vi känna till av materien
är icke dess oss här på jorden evigt förborgade
innersta väsen utan blott dess livsyttringar, den kraft
eller de krafter, som utgå från den. Materien har
t. ex. vikt, d. v. s. den utövar dragningskraft. Vi se
materien; varför? Jo, därför att dess molekyler eller
atomer, stadda i evig rörelse, bryta, upptaga eller
återkasta ljuset; vi se alltså en kraftyttring av denna
materia. Likaså höra vi den, då dess minsta delar
befinna sig i ett tillstånd av rastlös vibration (dallring)
och meddela andra molekyler denna rörelse, d. v. s.
alstra en klang. Sålunda äro vikt, färg och klang
materiens livsyttringar, vilka enligt Rob. Mayers
värdefulla upptäckt allesammans böra uppfattas som
modifikationer av rörelsen. Därmed stämmer också hela
fysiken och kemien överens, och den minsta
vattendroppe, som utan uppehåll avdunstar, och den minsta
järnpartikel, som oupphörligt, om än oförmärkt,
rostar bort, är icke, rätt och vetenskapligt uppfattad,
en död del av en död materia; nej, den är ett
världsallt av biljoner atomer, vilka av oförstörbara krafter
virvlas kring varandra i rasande fart och i 

växelverkan med de dem omgivande ämnena ständigt alstra
nya former och ådagalägga en rent oerhörd livskraft.

Hur ha vi kommit till föreställningen om enskilda
atomer, som likväl ingen har sett? — Helt enkelt
därigenom att de kemiska elementen, d. v. s. de
kroppar, som kemien hittills icke lyckats vidare sönderdela,
icke förbinda sig med varandra i några godtyckliga
mängder, såsom borde kunna ske, om man antoge
en sammanhängande materia, utan blott i bestämda
mängder enligt oföränderligt mått. Sålunda förbinda
sig 8 delar syre med 1 del väte eller 16 O<footnote>O betecknar inom kemien syre = oxygenium och H
väte - hydrogenium, d. v. s. man använder
begynnelsebokstäverna av ämnenas vetenskapliga namn.    (Övers, anm.)</footnote> med 2 H
o. s. v.; men aldrig l½ O med 5 eller 7¾  H. 8
viktsdelar O är följaktligen ekvivalenten, det likvärdiga,
med 1 viktsdel H. Och så vid alla elementen.

Intressant är det förhållandet, att dessa atomer
vid ingåendet av dylika förbindelser ha högst olika
frändskap (s. k. affinitet) till varandra, och att just
de, vilka liksom metallerna visa de största likheterna
med varandra och på sätt och vis höra till samma
familj, mycket litet eller alls icke vilja veta av
varandra; och förbinda de sig likväl med varandra, så
utvisar produkten, deras avkomma, säger Liebig, i
hög grad familjedygderna och familjefelen, under det
att då två atomer av motsatta, för det mesta stort
begär till varandra ådagaläggande stammar förena sig,
en alldeles ny kropp bildas, på vilken man icke
igenkänner föräldrarna. Så uppstår t. ex. av de varandra


olika enkla kropparna natrium och klor — av vilka
var och en för sig verkar högst skadligt, ja dödande
på människokroppen — vårt koksalt i dess allra renaste
form. Alltså finns det kemisk valfrändskap; och även
inom kemien attrahera motsatserna varandra. Det hör
till skapelsens största mysterier, att en atom järn hellre
förbinder sig med en atom syre än med en atom väte
eller silver. — Vad dessa elements eller för
närvarande icke sönderdelbara kroppars tal angår, ha
Mendelejeff och Lothar Mayer visat, att de med avseende
på sina egenskaper städse upprepa sig, och att, liksom
det finns ett ljud, som efter tal yttrar sig i <sp>do re mi 
fa so1 1a si do,</sp> så finns det också ett ämne, som
— indelat i oktaver — alltjämt i annan tonart visar
liknande företeelser, en kännedom, som redan satt
oss i stånd att upptäcka nya (s. k.) element (enkla
ämnen, grundämnen), t. ex. germanium. Enligt den
förstnämndes åsikt finns det netto 100 kemiska
element, nämligen två grupper med 7 och fem grupper
med 17 i var och H. Av dessa äro omkring 70
hittills kända. Angående somliga är man likväl ännu
oviss.

Dessa hittills kända grundämnen låta sig efter
sitt praktiska värde delas i tre grupper. Den första
gruppen innehåller 18 ämnen. De äro de på
jordytan allmännast utbredda och tillika för livet alldeles
oumbärliga kropparna. Dessa underbara ämnesenheter
behöva det ännu underbarare livet för att uppbygga
och besjäla sin egenart. — Men varför just dessa? —
Aluminium, brom, kalcium, klor, järn, fluor, jod,
kalium, kol, magnesium, mangan, natrium, fosfor, syre,

svavel, silicium (kisel) kväve och väte. Som man ser
är det ingalunda de för oss mest bekanta.

Den andra gruppen omfattar tjugutre
grundämnen. De äro icke så utbredda som de ovan anförda,
äro icke heller, så vitt vi veta, alldeles oundgängliga
för livet, tyckas snarare vara lyx och prydnad, om
den obevekliga naturen vet av något dylikt, men de
spela i alla fall en roll i dess hushållning. Bland
dessa befinna sig, märkvärdigt nog, de mest kända
metallerna, t. ex. bly, guld, koppar, nickel, platina,
kvicksilver, silver, zink, tenn m. fl.

I den tredje och sista gruppen finnas tjugutvå
grundämnen, som i naturen förekomma i så ringa
mängd, att deras roll i den hittills förblivit oss okänd,
t. ex. beryllium, litium, tellur, indium, dylium,
cirkonium m. fl. hemlighetsfulla krabater, som vandra så
där tämligen inkognito på jorden, men som vi, om
de utebleve, troligtvis genast smärtsamt skulle sakna.

Låt oss höra hur en med dessa grundämnen
förtrogen kemist karaktäriserar dem: »Det är minsann
ett riktigt respektabelt sällskap. Där finnas bredvid
varandra aristokrater och demokrater; man ser
flegmatiska och sangviniska, anspråksfulla och blygsamma,
karaktärsfulla och sådana med dåligt uttryckta
karaktärer, glänsande och obetydliga, lugna och milda och
åter andra nervösa och retligia, som vid minsta
störning brusa upp i oerhörd vrede, energiska,
självbelåtna och fåfänga, hårda och veka, stolta,
svårtillgängliga och känslofulla, som äro lätt besegrade,
eteriska och korpulenta, arbetande och lättjefulla, 

konungar och vasaller, medlare och bråkmakare —
korteligen de mest olika element i sällskap med varandra».<footnote>G. Buchner, Die chemischen Elemente.</footnote>
Många äro sällskapliga och förekomma nästan
alltid i naturen i vissa förbindelser, t. ex. järn med
syre i järnmalmer, bly och zink med svavel, det nu
så kända aluminium med silicium och syre, o. s. v.
Mindretalet vandrar ensamt och allena sin väg fram,
t. ex. guld, silver, platina, koppar, kväve, svavel
och kol.

Jämte och trots sin förmåga att ingå förbindelser
äga dessa materiens grundformer och personligheter
en hart när oförstörbar individualitet. En atom
svavel må förbrännas hur ofta som helst och med syre
bilda gasformig svavelsyrlighet (S0<sub>2</sub>) eller flytande
svavelsyra (S0<sub>3</sub>) eller som svavelkis tillsammans med
järn (FeS<sub>2</sub>) bilda fast malm, så förändras den icke
det allra ringaste och förlorar ingen av sina
egenskaper. Löses den ur sin förbindelse, så står denna
atom inför oss alldeles likadan som förr, med sin
bestämda dragningskraft, med sin bekanta kemiska
frändskap, med sin vanliga ljusbrytning o. s. v. oförstörbar.

Huru stora och i vilken gestalt skola vi nu tänka
oss dessa atomer, dessa en kropps minsta
beståndsdelar? Svaret är icke lätt. Några forskare äro böjda
för att uppfatta dem som immateriella punkter, som
kineter eller medelpunkter, varifrån de för ett visst
ämne utmärkande krafterna utströmma. Som synes
är detta ett begrepp men ger ingen föreställning.
Andra tänka sig varje särskild atom som medelpunkten
i ett elastiskt eterhölje, varifrån krafterna utgå. Den



enklaste gissningen är en fransmans, som anser att
varje atom av ett grundämne har den form, vari det
ämnet kristalliserar.

Angående dess sannolika storlek ha många
undersökningar verkställts. Gaudin sluter sig genom
mikroskopiska iakttagelser till att en atoms avstånd väl
icke kan vara mer än en tiomiljondel av en
millimeter, så att en människa skulle behöva
tvåhundrafemtiotusen år för att räkna det antal, som innehålles i
ett knappnålshuvud<footnote>Och dock innehåller enligt Flammarion solen <sp>lika
många kubik-kilometer</sp>!</footnote>. Professor W. Thomson
kommer genom aktgivande på ljusvågorna,
hårrörskraften och gasernas rörelse till den slutsatsen, att
atomer och molekyler icke äro så små, att de icke kunna
mätas, utan att molekylens genomsnitt ligger mellan
en miljondel och en hundramiljondel av en millimeter.
Enligt Lothar Mayer väger en kvarts kvadriljon
väteatomer omkring ett gram. — Som man ser, motsäga
dessa tal icke varandra. Om de än för närvarande
äro något osäkra uppskattningar, så gör man orätt
i att le åt dem, som om de vore värdelösa. Även
vetenskapen får en och annan gång börja med att
treva sig fram och söka fastställa den övre och den
undre gränsen, om den någon gång vill ernå säkra
resultat.

Men för vår vetenskapliga åskådning förslår icke
atomen, och därför ha vi uppfunnit molekyler,
»förskämda atomer», såsom Schopenhauer kallar dem.
Därmed förstod man för många år sedan förbindelsen av
två eller flere atomer av olika ämnen och talade om


en vattenmolekyl, sammansatt av en atom väte och
åtta atomer syre. Men nu ha vi även väte- och
syremolekyler, alltså förbindelser mellan atomer av
samma ämne. Hur ha vi tvungits att antaga dem?
Ty att ingen någonsin sett en molekyl är självklart.
Svar: Jo, därigenom att vi märkte att de enkla
kropparna vanligtvis befinna sig i bundet tillstånd, t. ex.
syret. Vore varje atom däri fri, så skulle de fräta
oss som förtärande eld. Ja, eld är icke annat än
den girighet, det raseri, med vilken syreatomer kasta
sig över andra enkla ämnen. För att förklara deras
vanliga lättja antaga vi att de äro bundna vid
varandra två och två och ömsesidigt neutralisera
varandra som två sammanfjättrade galärslavar, av vilka
var och en ville störta sig på sitt särskilda byte men
genom fjättringen komma att i vanmäktigt raseri dansa
runt med varandra. Men stegras deras begär genom
värme, elektricitet eller närvaron av något annat
energiskt enkelt ämne till det yttersta, så spränga atomerna
sina fjättrar, störta sig på andra ämnen och bilda
sammansatta  molekyler.

Dessa atomer och dessa molekyler beröra icke
varandra, därom vittnar tillräckligt den omständigheten,
att det hårdaste stål vid uppvärmning utvidgar och
vid avkylning sammandrager sig. Av
molekylärverkningar har man dragit den slutsatsen, att på en
kubikcentimeter luft alla molekylerna tillsammans blott
utgöra en tredjedel av en kubikmillimeter, alltså blott
en tretusendel av hela den skenbara volymen. Enligt
andra beräkningar skulle de vara ännu mindre.
Flammarion t. ex. antager att en kubikcentimeter luft 

håller en sextiljon molekyler och yttrar därvid, att om
man lade ut dem i rät linje med 1 mm:s mellanrum,
så skulle de bilda en väg som för att tillryggaläggas
gående krävde 250 triljoner timmar eller en väglängd,
som förde långt förbi Sirius<footnote>En bland de oss närmaste av fixstjärnorna; är så
avlägsen, att dess ljus behöver 9 år för att nå jorden, då
solens ljus når oss på 8 minuter.  (Övers, anm.)</footnote>. Betraktad med andens
ögon är således t. ex. en bösskula i verkligheten icke
en sammanhängande, hård, solid massa utan liknar
snarare en myggsvärm, som leker i solen eller —
ty det minsta och det största beröra vartannat — de
där avlägsna, av miljoner omkring varandra dansande
solar bestående »stjärnhoparna» eller »töckenfläckarna»
(nebulosorna). — Även dessa molekyler virvla i
rasande fart om varandra med en hastighet, varom vi
knappast kunna göra oss ett begrepp och som hos
t. ex. en vätemolekyl vid vanlig temperatur uppgår
till 2 kilometer i sekunden, alltså fyrdubbelt så stor
hastighet som en kanonkulas.

Atomerna sammanhållas i molekylerna av
krafter, som verka än tilldragande än bortstötande,
sannolikt elektricitet, och grupperas av dem till just
sådana molekyler. Flammarion yttrar därom: »Om den
runt omkring oss verkande atomkraften gör man sig
ingen riktig föreställning. Uppvärma vi ett kilogram
järn från 9° till 100° så utvidgas det ungefär
en åttahundradel, alltså så litet, att det icke synes, men
ändå vore den kraft, som verkar denna utvidgning
tillräcklig att lyfta 10,000 kg. en meter högt.
Tyngdkraften försvinner nästan i jämförelse med dessa 



molekylarkrafter. Den på en sådan kilovikt verkande
dragningskraften från jorden är helt obetydlig, jämförd
med dess molekylers ömsesidiga dragningskraft. Men
ingår 1 kg. väte förening med 8 kg. syre till vatten,
så försiggår därvid ett arbete, som är tillräckligt för
att höja temperaturen på 34,000 kg. vatten 1 grad
eller lyfta 14 miljoner kg. 1 meter högt. Eller
uttryckt på annat sätt, då dessa 9 kg. vatten bildades
ha molekylerna störtat utför en avgrund liknande ett
djup av 14,000 meter, utför vilket en kubikmeter
vatten,  alltså  1,000  kg.  skulle ha  rullat ned».<footnote>Astronomie populaire, sid. 398.</footnote>

Men enligt en annan uppfattning kunna vi lika
gärna säga, att det icke finns några atomkrafter utan
blott en eterkraft, värmet, för vilket de olika atomerna
visa olika mottaglighet. Sålunda veta vi att vid —
273° eller absolut köld till och med
gasmolekylerna bli alldeles kraftlösa, liksom döda. Vilka skatter
av kraft detta värme såsom snabbare etervibration
utvecklar ser man på den nu allmänt antagna
värmeenheten eller kalorien (enligt Joule). Enligt denna
är det värme, som åtgår att uppvärma 1 kg. vatten
från 0° till 1° C tillräckligt för att på en sekund
lyfta 425 kg. 1 meter högt. (En kilogrammeter
däremot är arbetsenheten, som lyfter 1 kg. på 1 sekund
1  meter högt.)

Att vattenatomer eller molekyler vid övergång
från det flytande till det fasta istillståndet avlägsna
sig från varandra med en kraft, som med lätthet
spränger järnbomber är välbekant, men vi känna ännu
icke på långt när alla krafter som driva sitt spel



med denna underbara materia. Man ville t. ex. för
några år sedan vid den teknologiska försöksanstalten
i Wien mäta den hårdaste stenens, korunds, och det
hårdaste ståls motståndskraft. Det var ju att vänta
att det vida mjukare stålet skulle söndertryckas långt
före. Men vid 6,000 kg. belastning söndersmulades
en kubikcentimeterstor tärning korund, varemot den
lika stora ståltärningen uthärdade ett 7 gånger större
tryck (43,000 kg.), och i stället för att bara bli
söndertryckt, söndersmulades den till stoft med en om
ett kanonskott erinrande explosion, i det att tusentals
gnistor yrde omkring åt alla håll, genomborrade
skyddshuven och inträngde i maskinen. —
Uppenbarligen inträdde härvidlag ett hittills okänt tillstånd hos
metallen med okända krafter. Kväve motstår i vanlig
temperatur ett tryck av 2,890 atmosfärer<footnote>I atmosfär motsvarar ungefär trycket av l kg. på en
kvadratcentimeters yta.  (Övers, anm.)</footnote>(!) (Matterer)
d. v. s. dess molekyler låta icke trycka sig så tätt
tillsammans, att det under detta oerhörda tryck blir
flytande, så mycket sträva dess atomer efter frihet; och
hur skall det då förhålla sig vid temperaturer sådana
som på solen! Ty underbart nog stegrar värmet
atomernas bortstötningsförmåga, deras frihetsbegär!
Däremot har det lyckats professor Dewar att med
oerhört tryck åstadkomma flere liter flytande luft.
Tyvärr kunna vi aldrig få erfara hur denna dryck
smakar, då denna över — 200° kalla vätska skulle
på gom och mage inverka som smält bly. Professor
Pietet t. ex. fick av en helt liten sådan droppe ett
brännsår, som först läktes efter 6 veckor. Och varpå



beror det rykande och rökfria krutets, melinitens,
dynamitens eller det ännu förskräckligare nitroglycerinets
kraft? Enbart därpå att atomerna intvingats i en
ohållbar eller, låt oss säga, för dem motbjudande förening.
Av sig själva ha de icke kraft att upplösa detta
äktenskap och slumra bundna och dovt gnatande, men
kommer en livsfläkt in i dem medels gnistor, tryck
eller slag, vakna de, sönderspränga med raseri sina
fjättrar och förstöra allt omkring pig i sitt segerrika
försök att tillvinna sig erforderligt utrymme till
individuellt liv.

Noga sett äro alla jordiska ämnen sådana mer
eller mindre olyckliga äktenskap, påtvungna och
förgängliga föreningar. Litet mer värme, tiotusen grader
eller så, alltså en ren obetydlighet gentemot de
miljoner grader heta solarna, vore nog till att under
kolossala explosioner upplösa de ämnesgrupper, som vi
kalla materia, i deras ursprungliga beståndsdelar och
åt till och med de skenbart mest passiva ämnen,
stenar o. s. v. förläna en annan tillvarelseform, i
vilken deras nu så lata och döda atomer skulle röra
sig med väldig kraft och frihet. Och på det sättet
kommer mystikern Jakob Böhmes åsikt, enligt vilken
skapelsen — den ädla gudomliga materien — genom
Lucifers fall av honom slogs i hårda fjättrar, att på
ett underbart sätt överensstämma med de nyaste
kemisk-astronomiska åskådningarna och likaså Petri
förutsägelse, enligt vilken »elementen med fruktansvärt
dån  komma att  upplösa  sig»  under världsbranden.

Ju längre och djupare vi söka intränga i materiens
väsen, dess mer hopas mysterierna. Måste vi 

hålla en atom, en enhet och urenhet som en absolut
enkel individualitet, kan man icke inse hur en sådan
kan till sina egenskaper skilja sig från de andra, då
olika egenskaper ju bero på olika sammansättning,
d. v. s. olika ämnen. Likaså förblir det otänkbart
varför och huru en sådan individualitet, som ändå
bildar en helhet och följaktligen också borde vara
utan alla behov, inom sig känner en längtan efter
en annan, för den alldeles främmande, obekant
helhet, ej heller varför denna längtan är starkare hos
så mycket som möjligt varandra olika atomer och
ofta stegras ända till raseri. Ej heller begriper man
hur det kommer sig att vid två slags atomers nära
tillsammanskommande en enhet bildas, som ser helt
olika ut och besitter andra egenskaper än sina
föräldrar. — Så sitter i alla fall kemisten vid alla
företeelsers källa, vid tingens rot, men tyvärr måste han
om sin materia bekänna liksom den gamle vise, som
av en konung tillfrågades vad Gud är: »Ju längre
jag begrundar saken, dess mindre förstår jag det».
Kemisten måste nöja sig med att så mycket som
möjligt utforska denna materias underbara och
oförklarliga krafter och de lagar, enligt vilka de
uppenbara sig.

Emellertid är vårt vetande om materien alltjämt
underbart, och Gud drar försorg om att till de för
oss redan kända förhållandena städse sälla sig nya,
som visa oss att vårt vetande blott är styckverk.
Med förvåning förnummo de lärda för några år
sedan den underrättelsen att i Paris herr och fru Curie
ur tusentals kilogram uranblende (och senare även

ur andra ämnen) utdragit några gram av en ny kropp,
<sp>radium.</sp> Snart fick man om den nya kroppen veta
underbara saker, som för vår fysiks och kemis
hittillsvarande läror öppnade oanade vidder. Var det
hittills inom dessa vetenskaper dogm: den kemiska
atomen är oföränderlig och oförstörbar, alltså evig, och
utskrattade man medeltidens alkemister och deras
vidskepliga teorier, så lär oss radium: <sp>atomen har
en bestämd, oföränderlig livstid</sp>, »som för
densamma är lika karaktäristisk som atomvikten», t. ex.
uran och thorium <sp>14 miljarder år</sp>, då däremot
radiumemanationen — helium och andra
radiumförvandlingar — blott har en livstid på några dagar eller
timmar! Radiums slutprodukt skulle vara bly, och
den berömde fysikern Ramsay tror sig ha ernått en
sönderdelning av kopparatomen; härefter vore också
hos gamla bekanta enkla kroppar alkemisternas
transmutation (förvandling) icke längre någon tom
inbillning.<footnote>»Das Radium», Prof. Doktor H. Kauffmann, sid. 55.</footnote>

Till följd av den nästan oförklarliga, oupphörliga
utströmningen av ljus, värme och kraft från ett gram
radium, utan att detta därvid tycktes förlora i vikt
eller i mängd — varigenom, i förbigående sagt,
teorien om kraftens oförstörbarhet erhåller en betänklig
knuff — uppstod teorien om »ioner» och »elektroner».
Vi måste antaga att varje atom omkretsas av otaliga,
ännu mindre enheter av materien. »En kemisk atom»,
skriver d:r W. Meyer, »är nu för oss ett komplicerat
solsystem med ofta tusentals planeter», och J. Perrin
beräknar omloppstiden för sina ioner omkring en atom



aluminium eller en sådan liten planets år till en
kvadriljondel av en sekund.<footnote>Revue des Deux Mondes 1904.</footnote> Ja, man måste på
grund av de olika nyupptäckta strålar, som radium
utsänder, antaga att från radioaktiva ämnen alltjämt
i rymden utslungas biljoner elektroner i sekunden med
en hastighet av 100,000 kilometer i sekunden, och
detta utan att en märkbar förminskning! av ämnet äger
rum. Fullkomligt oförklarlig finner d:r Köthner<footnote>Zeitschrift fur angewandte Chemie, Nov. 1902.</footnote> denna
permanenta alstring av nya mängder kraft och materia
från en känd kemiskt enhetlig kropp, från ett så kallat
»element» eller grundämne. »Vi stå», säger d:r H.
Kauffmann, »inför den storartade upptäckten att en
elektrons materiemängd är föränderlig, att hos den en
oerhörd tillväxt kan äga rum, ehuru intet tillkommer
till den eller avgår från den. Därav kunde man draga
den slutsatsen, att även materien i våra element blott
är skenbar!»<footnote>Das Radium, sid. 34.</footnote> Alltså kunna atomer utveckla sig till
andra ämnen. Därigenom kunde, åtminstone under
oöverskådlig tid, ur nya element uppstå en för oss
otänkbar skapelse, om vilken vi icke kunna bilda oss
någon föreställning. Men hos naturforskarna råder
den åsikten, att radium och utströmningen av
elektroner snarare betyda ett sönderfallande av den
nuvarande skapelsen. De kända engelska fysikerna
Rutherford och sir William Ramsay säga till exempel:
»En gång, för kanske 300,000 miljoner år sedan, har
en alldeles oerhörd energi bundit och koagulerat små
massor av eter, därur bildat atomer och av atomerna


uppbyggt det nuvarande världsalltet. — »I
begynnelsen skapade Gud himmel och jord». — Nu börjar
måhända världskapelsens sönderfallande. Atomerna
vittra sönder, falla isär, förminska sig, i det de
alltjämt utslunga smådelar. Ha de till slut alldeles
upplöst sig, så blir allt åter till ren eter, och det
nuvarande världsalltet har upphört att finnas till
»Radium är världens undergång!» utropar kemisten J.
Stinde.  — »Himmel och jord skola förgås».

Såsom sista slutledning av sådana
häpnadsväckande upptäckter angående materien yttrar den förut
anförda professorn d:r H. Kauffmann: »Allt materiellt
vore därmed tillbakafört till elektriciteten, och denna
vore då det urämne, varur världsalltet har uppbyggt
sig. Vi skulle alltså stå inför <sp>materiens
avmateria1isering</sp>.<footnote>Das Radium, sid. 92.</footnote>
Liksom nu i smått fruktansvärda krafter driva
atomerna i virveldans om varandra, så driva andra
krafter världskropparna i världsrymden, t. ex. framför allt
dragningskraften (attraktionen), så värme, ljus,
elektricitet, och ändå äro de blott olika yttringar av en
och samma urkraft! — Ty vi kunna alltjämt omsätta
dem i varandra. Om vi bränna stenkol, erhålla vi
en kemisk förening av kol och syre; därigenom uppstår
värme, som av ångmaskinen omsattes i rörelse, och
att vi kunna överföra denna till ljus se vi nu dagligen.
Men detta ljus alstrar (t. ex. vid fotografering)
kemiska föreningar, och därmed är dessa krafters
omloppskrets sluten, och så till vida kunna vi säga:
Samma kraft sätter solarna, dessa världsalltets 



atomer, och atomerna, dessa materiens solar och
kraftcentra, i rörelse. Då vi dessutom, som förut nämnts,
noga veta hur mycken rörelse en viss mängd värme
alstrar, eller hur mycket värme en bestämd kemisk
förening frambringar, så kunna vi i ordets bokstavliga
bemärkelse magasinera kraft och krafter, lägga
solstrålar på förlag, och tio år senare eller hundra mil
längre bort efter behag tillgodogöra oss dem som
rörelse, kemisk kraft, ljus, värme eller elektricitet.
Denna kännedom om all krafts enhet och dess
överförbarhet torde vara nittonde århundradets största och
mest fruktbringande tanke, liksom i det adertonde
upptäckten av attraktionslagarna bildade utgångspunkten
för iden nuvarande naturvetenskapliga åskådningen. —
Alla våra sinnesintryck äro ej heller annat än
förnimmelse av molekylarrörelser. Kännandet, hörandet och
seendet äro följaktligen identiska, allt högre
förnimmelser. Försättes i ett mörkt rum en stålstång i
vibrationer med tio till tjugu svängningar i sekunden,
så känner fingret en dallring; bli svängningarna
sextiofyra till trettiotvåtusen i sekunden, så hör örat en
allt högre ton; kommer stången i ännu mycket
snabbare dallringsrörelse, så känner fingret värme och snart
nog hetta; vid fyrahundra biljoner svängningar ser
ögat ett rödaktigt skimmer, som med molekylernas
alltjämt tilltagande vibration blir allt klarare och
slutar med vitglödning, i sig förenande alla färger.
Sålunda kan man också säga att ögat ser ljudet och
örat hör ljuset, och likaså blir det begripligt, att det
för andra väsen är möjligt att med ett enda
sinnesorgian efter varandra, uppfatta ovannämnda 

<sp>m o 1 e k y l a r</sp> rörelser såsom blott och bart stegring av en och
samma förnimmelse eller i viss mån som olika
nyanser av en och samma färg.

Med kraftens oförstörbarhet förstås den
naturlagen, att ingen kraft, inte ens den allra minsta del av
den, någonsin går förlorad; den endast omsättes. Det
250 kg. tunga granatskottet, som slår emot ett
pansarfartygs plåtar, förlorar visserligen plötsligt sin rörelse,
men i dess ställe uppstår såväl i granaten som i
plåten en hetta, som skulle alstra precis den föregående
rörelsen och den föregående stöten, eller en kemisk
förening, som åter vore i stånd att ge samma verkan
och så i all  evighet.

Men denna åtminstone synliga och kännbara
materia tyckes oss simma i en obegränsad och
outgrundlig ocean av en nästan oändligt finare, nära nog
immateriell materia. Från början ha de bildade folken
trott på ett finare, världsrymden fyllande ämne, trott
på »etern», ur vilken stjärnorna uppstått, det ha
hinduerna, det ha grekerna. Ovidius säger t. ex. i sina
»Metamorfoser» (I, 67): »Över jorden med dess
atmosfär utbredde Gud den klara, tyngd saknande etern,
som icke har något med av den jordiska dräggen».
Samma föreställningar återfinna vi också hos Plato,
Spinoza och andra filosofer. Den snillrike Secchi har
vetenskapligt infört den redan av Euler och Huygens
förutsatta världsetern såsom ett mellan alla
stjärnor befintligt fluidum, i vilket alla världskroppar
simma, ja, av vilket de framdrivas i sina banor,
och nu antaga somliga fysiker omkring varje atom av
ett ämne och omkring molekylerna ett förtätat 

eterhölje (dynamide), från vilket all kraft utgår. I denna
och ur denna världsalltet fyllande världseter tyckas
krafterna ljus, värme, elektricitet m. fl. utveckla sig,
varför den av naturforskarna redan blivit kallad
»behållaren för alla krafter». Men som den för våra
sinnen förblir absolut oförnimbar, så är dess väsen
ännu gåtfullare än den grova materiens. Även här
har radium åstadkommit en omvälvning i våra
fysikaliska föreställningar; och talade forskare tidigare,
på grund av åtskilliga beräkningar, om etern som
ett 600 biljoner gånger tunnare ämne än alla på
jorden kända, så ha på senare tider lord Kelvin, kanske
förra århundradets störste fysiker, och sir Lodge
kommit till det förbluffande resultatet att den är »miljarder
gånger tätare än platina», som bekant vår tyngsta
metall!<footnote>Bulletin de la Soc. astrou. de Paris 1907, sid. 312
och 313.</footnote>

*

När vi nu betraktat de för oss på jorden
åtkomliga kropparna och deras föreningar och de dem i
rörelse sättande krafterna, så komma vi in på en
fråga, som länge varit en av vetenskapens mest
intressanta: är månne den materia, som vi känna till
här på jorden, av samma sort som den som bildar
världskropparna, lyder den där samma lagar och
besitter den där samma krafter? Ännu för hundra år
sedan vågade vi icke hoppas att någonsin kunna
besvara denna fråga, och till och med en Newton, som


påvisade attraktionskraftens allmänna giltighet även
för himlen, hade väl med ett ironiskt leende förnekat
möjligheten att få veta om koksalt eller kvicksilver
fanns på en stjärna. — Vem skulle ha trott att denna
upplysning sedan årtusenden tillfördes oss genom
ljusstrålen, vem anar vilken ytterligare kunskap denna
ljusstråle ännu har förborgad i sig?

Då upptäckte Frauenhofer i den genom ett prisma
så att säga uppvecklade och i sina sju huvudfärger
sönderdelade ljusstrålen talrika finare och grövre,
svarta och färgade linjer, vilkas antal snart växte till
hundraden och nu uppgår till tusenden. Snart funno
Kirchhoff och Bunsen (1859) att dessa linjer härledde
sig från de kemiska beståndsdelarna i det brinnande
eller lysande ämnet och att varje grundämne alstrar
sådana bestämda, oföränderliga, alltjämt på samma
plats i spektrum uppträdande linjer, t. ex. natrium en
klar, bred, gul, thallium en blå och rubidium tre gröna
linjer o. s. v.

Och därmed kunna vi i det svagaste ljus, som
darrande lyser över till oss från den avlägsnaste
fixstjärna, tydligt läsa om det även på denna värld
finns syre, guld eller järn o. s. v., om i gasformigt eller
flytande tillstånd, varmt eller kallt; helt visst ett av
de märkligaste naturfenomenen! — Det är lätt att
föreställa sig med vilket intresse och med vilken iver
astronomerna grepo verket an att utforska om våra
grundämnen funnes i världsalltet eller möjligen andra,
för oss obekanta. Svaret blev överraskande. — De
ämnen, som på jorden bilda vår luft och vårt vatten,
våra stenar och växter, vårt blod och våra ben 

<sp>finnas utbredda i hela universum</sp>, äro
överallt fullkomligt desamma. — En stor, betydande
omständighet är denna materiens likhet, detta osynliga,
alla världskroppar förenande band!

Hur utförlig denna ljusets bok är framgår därav,
att den bekante spektralanalytikern N. Lockyer i åratal
varit sysselsatt med att utarbeta en i stor skala utförd
avbildning av solspektret, vilken i möjligaste mån skall
visa alla de frauenhoferska linjerna. Den färdiga
avbildningen blir över 100 meter lång, och för densamma har
han behövt över 100,000 iakttagelser och bortåt 2,000
fotografier av spektra från olika grundämnen. Men nu
några ord om hur noggranna de däri införda uppgifterna
äro! Swan fann att spektralanalysen anger närvaron
av <sp>en tvåmiljondel av ett gram natrium</sp>!
— Lang har påvisat detsamma för <sp>en
femtiomiljondel av ett gram thallium</sp>. — Men
Kirchhoff och Bunsen, grundarna av spektralanalysen
i Tyskland, ha genom omsorgsfulla experiment visat,
att en i en låga brinnande <sp>tretusenmiljondel
av ett gram natrium</sp> ännu mycket tydligt kan
upptäckas genom ett spektroskop, alltså en mängd
så ringa, att ögat, även med det bästa mikroskop,
icke kan upptäcka den, som luktsinnet icke uppfattar,
eller tungan känner som smak och som varken de
yttre sinnena eller något mänskligt instrument längre
uppfattade! — Man förskräckes inför detta ljusets
omutliga språk, som uppenbarar även det mest
förborgade. Dessutom fann Lockyer att spektralanalysen
också ger besked om mängden av ett ämne. I en
legering (blandning) av guld och koppar kan man

på grund av spektrallinjernas avtagande, så nära som
på tusendelen uppskatta den relativa mängden av
vardera metallen. Och slutligen har W. Brookes
genom spektralanalys funnit det som enkelt ansedda
ämnet yttrium vara sammansatt.

Denna ljusets skrift lära vi oss alltjämt bättre
läsa. Den beskriver icke blott för oss de kemiska
beståndsdelarna i avlägsna världskroppar, den säger
oss icke blott om en tusen miljoner mil från oss
avlägsen sol närmar sig eller avlägsnar sig och med
vilken hastighet detta sker, utan den visar oss en
periodiskt inträffande fördubbling av vissa linjer, som
om den även i de starkaste teleskop omätligt fina
ljuspunkten ändå skulle bestå av två eller flere
omkring varandra kretsande, ofta jättestora
världskroppar. Mizar, mittelstjärnan i stora björnens
(karlavagnens) tistelstång förhåller sig exempelvis på detta sätt,
denna jättesol, som har en omloppstid av hundrafem
dagar och i storlek överträffar vår sol sjuttonhundra
gånger och rymmer f e m h u n d r a t i o miljoner
jordklot!

Och vilka synvidder öppnar icke för oss
professor Röntgens häpnadsväckade upptäckt? Strålar som
icke kunna brytas, icke samlas genom linser, som
genomtränga metaller som glas, glas med större
svårighet än glimmer men trä och läder med största
lätthet, en helt ny ljuslära!

Men ändå ingenting absolut nytt. — Redan 
Aristides, Markus Aurelii vän, berättar i sina »heliga tal»,
att han sett sina inre organ. Även egyptiska präster
lära ha känt till detta seende genom kroppen.


Hippokrates omnämner det, och en mångårig vän till
författaren, den numera avlidne kapten L. såg ofta
i sällskap och på konserter för några ögonblick alla
de närvarande som <sp>benrangel,</sp> vilket i hög grad
pinade honom, alltså ett röntgenskt seende, men som
då för tiden med en axelryckning betecknades som
blott och bart »hallucination».

Den andliga betydelsen av att man kunnat
påvisa materiens ensart inom hela världsalltet kunna
vi knappt uppmäta. Liksom för få århundraden sedan
till och med de lärda ansågo det möjligt att ännu
ej upptäckta eller icke noga genomforskade länder
kunde hysa människolika vidunder med ett öga eller
med horn eller med öron som hängde ända ned till
marken<footnote>Se Mandeville, Livre de merveilles.</footnote>, så höll man det även för hundra år sedan
för möjligt, att det i världsrymden funnes obekanta
och obegripliga ämnen och materiella eller
immateriella tillstånd, krafter och företeelser utan
motsvarighet på jorden. Liksom vi däremot nu kommit till
kännedom om att det på jorden blott finns avvikelser från
fastslagna och redan kända typer, så komma vi allt
mer till kunskap om att i hela skapelsen icke en
otyglad fantasi, som söker det underbara i det
egendomliga, utan en logisk och förnuftig, om än rik
utveckling av några få, på naturlagarna byggda
grundtyper är alltigenom förhärskande. Under det att
människan med otaliga och utsökta medel för det mesta
blott åstadkommer något mycket enkelt, förstår Gud,
såsom (vi se på jorden, att med mycket få och de
enklaste medel framställa en oerhörd rikedom av 


företeelser, såsom när hela kristallvärlden uppkommer
blott och bart genom ställningen och längden på tre
axlar! Eller när de hundratusen växterna med alla
sina organ uppbyggas ur en enda växtcell. Och likaså
i världsrymden! De hundra miljonerna solar, planeter,
månar, kometer o. s. v. bestå alla av ett fåtal
grundämnen, som nästan alla förekomma på jorden och
äro underkastade samma lagar som här. De om
varandra kretsande solarna följa noggrant samma
matematiska kurva som här en av ett litet barn i luften
uppkastad sten; där liksom här bilda väte och syre
genom sin förening vatten, vilket också där allt efter
temperaturen avdunstar eller fryser. Där liksom här
rostar järnet vid närvaro av syre till järnoxid; där
liksom här är den röda färgen en produkt av eterns
vibrationer och där liksom här bli gult och blått
blandade grönt. Spektralanalysen lär oss, att det där
liksom här finns koppar, bly, kvicksilver, järn, guld,
koksalt o. s. v., och slutligen visa oss de på jorden
nedfallande meteoriterna, att också i den avlägsnaste
rymden dessa ämnen gruppera sig till kristaller
alldeles efter lagarna för vår kristallografi. Korteligen,
vi veta nu att så långt materia och rymd nå två
och två är fyra och de tre vinklarna en triangel
sammanlagt utgöra två räta, eller med andra ord
uttryckt, att Gud för hela sin skapelse blott uttänkt
en och samma matematik, mekanik, fysik och kemi.

Vår jord står icke längre ensam, utan bland de
av samma ämnen danade och samma naturlagar
underkastade planeterna eller systerjordarna är hon blott
en harmonisk medlem av den stora solfamiljen. Och

den framåtskridna astronomien betraktar numera
samtliga planeter som sköna och väldiga, från samma
moder stammande individualiteter, som styrda av denna
moder (solen) också ständigt av henne motta ny
livskraft, vilken på deras yta alstrar tusentals livsformer.
Den tanken ligger då nära till hands, att dessa enligt
samma lagar som vår inrättade världar även ha till
syfte att tjäna samma mål, nämligen att bilda fasta
materiella punkter i rymden, varest den vid materien
bundna ändliga anden kan individualisera sig till
självmedvetna väsen, som känna sig, sin skapare och
ändamålet med sin skapelse, varvid visserligen åter, i
analogi med vår jord, det vid varje enskild av dessa
världskroppar blir fråga om tidpunkten redan är
kommen eller kanske redan förbi, då denna högsta
individualisering av anden äger rum.

Och ännu någonting stort tycks ljusstrålen vilja
förkunna för oss. De fyra, nu senast fem, typerna
av fixstjärnor, från de röda till de vitglödande, visa
allt högre temperaturer men märkvärdigt nog också
en ständig förenkling eller dissociation (upplösning)
av grundämnena. På de hetaste solarna vinner
vätelinjen så i betydelse, att det enligt Lockyer blir
frågan, huruvida icke vid tillräcklig hetta alla våra så
kallade enkla ämnen komme att upplösa sig i denna
materiens grund- och urform. — Det är stora
synpunkter. — Om förra århundradets största upptäckt
är kraftens enhet och oförstörbarhet, så torde den
icke mindre upptäckten av materiens enhet vara det
innevarande förbehållen. Men därmed ha vi nog inte
ännu hunnit till den så länge eftersträvade konsten

att kunna omvandla metaller och tillverka guld och
diamanter, då vi väl aldrig ens tillnärmelsevis kunna
åstadkomma den för metallers sönderdelning nödiga
hettan, sådan den förekommer hos fixstjärnorna. Det
torde icke tillhöra Guds avsikt att människan skall
frigöra sig från existensvillkor, vilkas upphävande
skulle få betydande följder för mänsklighetens
utveckling och av vilka följder den ringaste skulle bli de
ädla metallernas och ädelstenarnas nästan fullständiga
värdeförlust.

*

Till en lika storartat förenklad kännedom om
växt-och djurvärlden har mikroskopet förhjälpt oss. Med
häpnad ha vi genom detta upptäckt att de tusenden
och åter tusenden av växter vi äga, deras rötter och
blad, deras blommor och frukter ha uppbyggts ur
en enda form, växtcellen. Denna för det mesta
mikroskopiskt lilla, men mången gång några millimeter stora
säck av hornartat ämne är det, som än utomordentligt
tunnväggig, i smultronets kött, än med förtjockade
väggar som i persikokärnan, glänser i alla färger, allt
eftersom den är fylld med endast luft — som i liljan
och alla vita blommor — eller olikfärgade vätskor eller
med grönt i gräs och blad, då talrika klorofyllkorn
simma i dess färglösa saft. Denna runda lilla säck
är det som uppstår i det befruktande frömjölet
såsom en självständig, prydlig, refflad, taggig,
månghörnig liten kula och som genom ömsesidigt tryck, t. ex.
i flädermärg, utvecklar sig till sexkantiga celler 
eller i stängeln sträcker ut sig i långa cylindriska
former, ja genom väggarnas resorbering
(uppluckring) blir till långa kärl och rör. I deras
väggar bilda sig helt lätt tilltäppta porer eller
klyvöppningar, som underlätta insugandet och utsvettandet
av de flytande näringsämnena, och även dessa
klyvöppningar förena sig och bilda långa spiralspringor,
medan väggens förtjockningar bli till prydliga fönster,
trappor och spiraler liksom hos ormbunken och
balsaminen. Cellen, blott cellen och överallt cellen, det
är byggnadsstenen, av vilken Gud har konstruerat
växten: svampen och palmen, rosen, mossan och
havsalgen, potatisen och druvan.

Icke mindre enkelt uppbygger sig djurriket, även
det av miljoner mikroskopiska celler. Celler äro vårt
hår och råttans och flädermusens under mikroskopet
så prydliga hår. Celler äro vår hjärna och vårt hjärta,
våra ben och vår hud, och likt frömjölet i
ståndarknapparna flyta miljoner celler som blodkroppar i våra
ådror. Och liksom materien är fylld av miljoner
atomer och himlen av miljoner stjärnor, så är vår värld,
vattnet, luften och marken — det har mikroskopet
lärt oss — fylld av miljoner och biljoner enstaka små
celler, om vilkas tillvaro människor under årtusenden
icke haft någon aning, och var och en av dem är
ett frö, ett ägg, en grodd, tillika ett väsen, icke växt,
icke djur men ändå begåvat med en oerhörd
livskraft. De alstra fruktansvärda gifter, tillintetgöra
miljoner fiskar i havet, växter och insekter på land; och
även människorna falla för dem som gräset för lien,
då de uppträda som pest, digerdöd eller kolera.  

Hemlighetsfulla och hemska varelser! Och sådana små
celler, fyllda med tiomiljondelen av en droppe, alstra
osynliga frön eller klyva sig, många för var timme i
två, fyra, åtta, sexton o. s. v., en fruktsamhet, som
vi eljes icke känna till vare sig på land eller i vatten.
Vad äro väl växter, som i tredje året alstra trettio
miljoner avkomlingar eller en fisk med sex miljoner ägg
(romkorn) mot dessa vibrioner, monader, bakterier,
baciller och mikrober, av vilka hundra miljoner gå
på en kubikmillimeter och som genom ständig
fördubbling på åtta dagar kunna alstra flere triljoner
individer.

Så finna vi att ju mer vi intränga å ena sidan
i den jordiska materiens och organismernas djup och
å andra sidan i världsalltets vidder, ständigt och
överallt ett större vetande är liktydigt med förenkling, med
återförande till få ämnen, krafter, former, ja till ett
ämne, en kraft och en form, och allt mer löper
skapelsens spets ut i det stora ena, även filosofiskt
sett ett betydelsefullt sakförhållande.

Ur den tilltagande kännedomen om materien, dess
krafter och lagar uppstå uppfinningar, som försätta
människorna i förvåning, såsom ångmaskinen,
telegrafen, telefonen o. s. v. Det blir dessa och ytterligare
andra, ännu ej i praktiskt bruk tagna uppfinningar,
som ej hunnit bli mänsklighetens gemensamma
egendom, eller sådana, vilka blott anats men ännu icke
utexperimenterats, som komma att under de närmaste
hundra åren förläna världen och även den enskildes
liv en oväntad prägel.

Vår vidgade fysikaliska världsåskådning har satt


oss i stånd att förfärdiga sådana underbara apparater
som fonografen, fotofonen (som genom spegling på
långt avstånd återger de i en låga intalade orden)
telefonen, mikrofonen och megafonen (av Edison
uppfunnen apparat, genom vilken man bekvämt kan
samtala på ända till tre kilometers avstånd<footnote>Användes för att på tävlingsplatser, flygfält o. d.
tillkännage de vunna resultaten.  (Övers, anm.)</footnote>. Dessa
apparater återverka på vår kunskap och lära oss hur
nära förbundna ljudet, ljuset och elektriciteten äro med
varandra, huru obegränsade deras verkningar äro och
huru de dallra vidare, där våra sinnen icke längre
kunna uppfatta dem, huru toner och klanger låta sig
mekaniskt framställas i vågformiga linjer och
fastlåsas, så att i senare tider barnbarnen, så ofta de önska,
kunna få höra den länge sedan avlidne farfaderns
eller morfaderns röst. Därmed ha Münchhausens
infrusna jakthornslåtar blivit en än underbarare
sanning. Och vad skola vi väl säga om den förutnämnda
metallen radium och dess gåtfulla egenskaper, som
för oss öppna en hel värld av nya åsikter om materia
och elektricitet. Blott några milligram av detta ämne
åstadkomma genom kläderna brännsår, som äro svåra
att läka, förstöra växternas grokraft, läka vissa
hudsjukdomar och tyckas oupphörligt och outtömligt
utslunga materiella smådelar eller »kraftcentra» (!) med
den ofattbara hastigheten av 100,000 km. i sekunden!
»Man anser det möjligt att värmet i jordens
innandöme, ävensom solens och fixstjärnornas energi,
frambringas av radioaktiva ämnen och har beräknat att
1 gram radiumsalt på 1,000 kg. solsubstans vore nog



för att förklara hela den väldiga himlakroppens
strålning».<footnote>Dir. Doktor Stengel.</footnote>

Icke mindre hemlighetsfull är Marconis trådlösa
telegrafi. Vi stå vid stranden, och framför oss
utbreder sig den oändliga havsytan, vågorna brusa,
måsarna skria, vinden tjuter, så att man knappt hör vad
man själv säger, men bredvid oss uppfångar en man
medels en enkel apparat, med ett par bjälkar och
metallstycken, ord, satser, ett budskap, som en människa
på andra sidan havet sänder honom genom luften.
Och underbarare än, då Marconi med trådlös telegraf
sände telegram från Wales till Ancona! Över land
och hav, floder, berg och skogar; över världsstäders
larm, över de i evig snö klädda tysta alptopparna
flödade osynlig, ljudlös, omärklig den elektriska
strömmen och bar människoordet bort över vidsträckta
landområden. »Då får man ju på nytt lov att tro på
underverk»,  utropade med  rätta  en  häpen  forskare.

Beaktansvärt och viktigt för den fördomsfria
tänkaren är att <sp>denna moderna och större
naturåskådning betydligt och allt närmare
ansluter sig till den mystiska</sp>.

Att vårt aldrig så sakta uttalade ord genom etern
är förnimbart på andra sidan jordklotet och därifrån
strömmar tillbaka till oss, ja, oupphörligt genljuder
i världsrymden;  —

att världen är en stor fonograf, ur vilken en
gång alla ord, all klagan, all bön, all förbannelse
på nytt skall framklinga  (»luften», säger J.  Böhme,



»skall en gång åter ge ifrån sig alla de ord, till vilkas
frambringande den tjänat»); —

att allt liv och all verksamhet på jorden är
frambragt genom himlakropparnas, och först och främst
solens, inverkan och utstrålningar och att
världsrymden och tillika den densamma fyllande världsetern
eller den verkliga materien är behållaren, källan och
modern till alla krafter. (»Guds substantiella
närvaro», skrev en mystiker, »är rummet, fyllt av idel
gudomliga krafter, vilket därför av bibeln kallas 'hans
makts fäste'.» Ps. 150); —

att kraft är ljus och ljus är kraft, och att kraft
och andekraft icke kunna tillintetgöras; —

att alla jordiska element alstras av ett enda rent
element och att denna alstring äger rum på
stjärnorna; —

att varje kropp utstrålar ljus och att ingen är
alldeles mörk; att det finns ljusstrålar och
följaktligen också ett seende, som genomtränger de tätaste
höljen och till och med metaller; —

dessa mystiska läror äro i dag, tack vare
naturvetenskapens framsteg, icke alldeles orimliga
föreställningar, ehuru de for hundra år sedan skulle ha
bragt en människa i vanrykte såsom alldeles
otillräknelig. Och även det som i djup åskådning
uppfattades av J. Böhme har besannats, nämligen att
varje stjärna har sin särskilda natur, kraft och
egenskap — inom de fem stora, hittills kända
stjärntyperna visar varje stjärna ett olika spektrum — att
många stjärnor äro osynliga, att i elden ett tings

innersta natur uppenbaras, och slutligen att talet och
talförhållandena ligga till grund för alla materiens
egenskaper.

*

Vår civilisation och vårt andliga liv bäres och
befordras sålunda allt mer av en storartad
naturåskådning, som återför de tallösa företeelserna till några
få grundlagar och idéer.

Denna vår civilisation tar sig därvid tydligast
uttryck på ett område som mången icke anar. Så
t. ex. i vårt nutida behov av papper och järn. Vad
vore vi i tjugonde århundradet utan papper? Papper
är enligt kinesisk uppfattning det högt i aktning
hållna, tåliga varat i sig, som väntar på
uppenbarelsen av varat för sig. Långsamt skedde dess
vandring från Kina. År 650 kom det till Samarkand,
år 800 till Bagdad, år 1100 till Kairo och först år
1340 anlades den första pappersfabriken i Frankrike.
Och liksom kineserna göra papper av bambufibrer
och trädbark, så begynte vi åter att skriva på
tyrolertallar, franska videarter och silverpopplar och även
på alfa (en afrikansk gräsart) och halm. Varför vi
behöva så ofantligt mycket mer papper än våra fäder
är icke fullt klart. Mer än de tänka vi ju icke; men
vi tänka icke för oss själva utan för och med andra.
I stället för att förvara vårt tänkande, tills det utgjuter
sig i sällan förekommande men breda, behagliga brev,
föredraga vi att sprida ikring  det på brevkort, av

vilka halvt annat tusen miljoner årligen förbrukas.
Vi komma t. ex. till Neapel och göra en utflykt till
Capri. Genast skickas ett vykort hem! — »Har sett
Blåa grottan; underbart! Idel asurblått och
ultramarin, men det är ren penningutpressning: <sp>c i n q u e
lire</sp> i timmen för rodden! <sp>Addio!</sp> — P. S.
Vädret gudomligt! Mera i morgon från Vesuvius!» —
Därmed avdunstar intrycket, hågkomsten försvagas,
och den tilltänkta närmare beskrivningen kommer man
sig aldrig för med. Brevtidens blomstringsperiod är
förbi; alltmer kommer brevkortet och kortbrevet att
uttränga brevet, och redan nu hör en brevväxling,
sådan den fördes av förra århundradets framstående
människor, till sällsyntheterna. Även boken
försvinner. »On ne lit plus de livrés» (man läser icke
böcker mer) klaga de parisiska bokhandlarna. Den lätta
novellen, den illustrerade familje- och skämttidningen
och framför allt dagstidningarna uttränga boken. De
bildade lägga sig icke längre till med några bibliotek.
Alla idéer ligga i luften, kunna avläsas på gatan och
äro allas egendom. Även detta har sina olika sidor.
Ännu mer torde pappersbehovet i vårt århundrade
komma att stegras, ty papperet kommer hos oss
liksom hos japanerna att utnyttjas till tekniska behov.
Amerikanerna förfärdiga redan nu järnvägshjul, fat,
vaser och kapproddbåtar av papper. I Europa är
observatoriets i Greenwich och det präktiga
rådhusets i Brüssel kupoler starkt och lätt byggda av papier
maché, och Londons magistrat har givit tillstånd till
pappersmassas användning vid offentliga byggnader.
Gentemot papperet ger järnet, eller rättare sagt,

stålet, som nu lika billigt framställes direkt ur
gjutstålet, den nödiga hållfastheten, ryggraden så att säga.
Vi leva i järnets tidsålder. Med 25 kg. järn
skyddade sig förr en riddare mot fientliga spjut; nu för
tiden skydda vi fartyg och torn med miljoner kg.
stål, med halvmetertjocka pansarplåtar (av vilka en
enda väger 30,000 kg. och kostar 54,000 kr.) mot
212 kg:s granater ur 40,000 kg. tungt artilleri.
Därtill omspinna vi jorden med ett nät av järntråd och
stålskenor, på vilka dag och natt tusentals järnhästar
frusta, under det jättestora stålvalsar simma på
vågorna i alla hav.

Från avlägsnaste forntid har kampen mot elden
och metallen imponerat på människan. Smeden var
städse en hjälte, liksom den första, Tubalkain, hos
romarna blev gud. Men vad voro forna tiders små
ässjor mot en Krupps eller Schneiders höga
smältugnar i Essen och Creuzot, eller de förra
hammarsmedjorna mot de jätteånghamrar av 100,000 kg:s
vikt, som skaka marken på 4 km:s omkrets, vid vilkas
slag avlägsna hus vackla och få rämnor, mot de
hydrauliska pressarna med 5,000,000 kg:s tryckkraft, som
sakta och ljudlöst sammantrycka 6 m. långa och 1/3
m. tjocka glödande pansarplåtar, omböja dem eller
skära dem som tårtdeg!

Och jättekranar, satta i rörelse av elektricitet, lyfta
och bära t. ex. i Creuzot gjutjärns- och stålblock av
300,000 kg:s vikt hit och dit, och den tyska
industrien har till Nordöstersjökanalen levererat
slussportar av järn, vilkas ena halva väger 4,250,000 kg.!
Och denna järnindustri  förenar med de oerhördaste

vikter och den väldigaste kraft det prydligaste och
finaste utförande. De oerhörda ånghamrarna knäcka
lika ledigt en hasselnöt utan att krossa den.
Stålstänger, tjocka som trädstammar, läggas på
svarvbänkar för att svarvas spegelblanka och medels
roterande hjul noggrant centreras på hundradelen av en
millimeter (!).

Utvinningen av metallen är redan den storartad.
Medan under förra århundradet en 2 1/2 m. hög
masugn dagligen lämnade 1,000 till 1,500 kg. gjutjärn,
lämnar nu en 45 m. hög ugn med motsvarande bredd
125,000 kg. om dagen. Var timme slukar ett sådant
eldgap 15,000 kg. malm och kol och utslungar i
gengäld varannan timme 10,000 kg. flytande metall; och
detta fortgår oupphörligt, dag och natt, söndag och
vardag, ty slockna får den ej, så länge den varar,
d. v. s. omkring femton år, sedan släckes den och
avbrytes. Och stora hyttor ha sju till nio sådana
masugnar, alstra <sp>alltså dagligen omkring en
miljon kg. metall</sp>!

Emellertid äro järn och stål, koppar, zink,
aluminium och vad de allt heta dessa ämnen med
misstänkt familjelikhet, dessa avkomlingar av en väldig
obekant radikal, måhända av det hemlighetsfulla
eteriska vätet eller det lidelsefulla, omättligt giriga
syret — ty enligt professor Dewar attraheras fast syre
av magnetnålen — ändå blott substrat, den
hemlighetsfulla kraftens medel och förmedlare. Järn, stål
och metallerna i allmänhet äro de sega och likväl
böjliga, smidbara och tänjbara formerna av materien,
som  företrädesvis lämpa sig till bärare av kraften

och krafterna. Och därför finns utan metaller ingen
civilisation, och redan Lameks son tvang både av
intuitiv kraft och förutseende mästerligt med eldkraft
dessa metaller att framträda ur sina jordhöljen och
tjäna mänskligheten som kraftbärare.

Kraft! Det vilja vi ha! Och kunna aldrig få
för mycket av den! Vi ha ju upptäckt hur böjliga och
lydiga och tjänstvilliga, hur förvandlingsmöjliga och
användbara dessa krafter äro eller rättare sagt denna
kraft är. Än lyser den som ljus, än glöder den som
värme, gnistrar som blixt, värmer vänligt som
solstråle, framdriver växter och mognar frukter, än
susar den i orgeln och dallrar i fiolsträngen, än brusar
den i vattenfallet, än driver den osynlig som luft i
jättecylindrar fartygspropellern, än slumrar den i svarta
krutkorn, i dynamit och melinit eller som gulaktig
olja liksom död, tills vi med en liten gnista, en liten
stöt, ja med bara en kittling lösgöra dess raseri för
att tillintetgöra våra medmänniskor och deras verk.
Sedan vi känna henne, denna fe, som på samma gång
är den mest fruktansvärda härskarinna och en
tjänarinna, som ger akt på och lyder den minsta vink,
har hon behandlat oss på samma sätt. Ingen
småstad finns, snart nog ingen by, som icke önskar så
mycket som möjligt av denna kraft, vill med den
belysa sina gator, uppvärma sina hus men också plöja
sina åkrar, avmeja, tröska och inbärga sin säd. Ty
för långsamma för oss och för självständiga bli i
tjugonde århundradet oxe och häst. Nu vilja vi ha
husdjur av stål, satta i rörelse av blixten, djur som
arbeta rastlöst, som icke resonera, icke ha någon vilja,

som icke likt barn behöva skonas och vårdas, som
varken bli sjuka eller ålderdomssvaga, som man, då
de falla samman, kastar tillbaka i masugnen.

Ångmaskinen var icke dålig som övergång från
det gamla måleriska, skramlande, drypande,
mossbevuxna vattenhjulet, men vi kunna snart kasta den
bland gammalt järnskrot och likaså det sotiga,
rökande, rasslande lokomotivet. Varför upphetta, sköta
och röra om under svettdrypande farliga kittlar och
bygga trettiofem meter höga, rökande skorstenar? Är
världen icke full av kraft? Där en bäck störtar fram,
en flod flyter eller vinden blåser över heden eller
över den kala bergspetsen eller där havet rör ebb
och flod fram och åter, där finns kraft, icke annat
än kraft. Och denna kraft kunna vi fånga med
turbiner och väderkvarnar, med propellrar, rörliga
plattor, upp- och nedgående »simmare» och förvandla till
elektricitet, och denna kraft kunna vi, magasinerad
i ackumulatorer, sända kistvis eller låta den som ström
flyta genom koppartråd 100 och snart nog 1,000 km.
längre bort. Med Rhens vattenfall kan än en
skomakare i Basel sy fast sina sulor, än en bonde i
Konstanz plöja sin åker och en lärd i Zürich
upplysa och värma sin studerkammare. Vad komma väl
våra barn att få uppleva för nyttiga, sinnrika, vackra
och dåraktiga användningar av denna kraft? De
komma helt säkert också att tillblixtra en vän eller
en fästmö sitt porträtt, i ett ficketui för all säkerhets
skull taga med sig ett par hästkrafter på resan för
att klättra uppför ett berg medels en ståltrådslina
eller åka blixtsnabbt på elektriska skridskor!


Det löpande århundradet kommer att införa
elektricitetens tidevarv. Visserligen är det icke nog att
blott uppsamla denna världen fyllande kraft, utan
genom rörelse måste ur denna ocean av
elektriska strömningar några väckas och isoleras till vår
tjänst. Till den elektriska belysningen fordras t. ex.
en omständligare kraftomsättning än till gasbelysning.
Upphettar man stenkol i slutna retorter, så avgår
genom en öppning den så när som på reningen färdiga
lysgasen. Vid den elektriska belysningen alstras först
värme genom förbränning av stenkol, vilket värme
sedan omsättes i kraft, därpå i elektricitet och
slutligen i ljus. Men där vattenkraft finns att få i
närheten kommer denna i ljus förvandlade naturkraft
slutligen att ställa sig billigare, än de till gastillverkning
från England eller Saarbriicken införskrivna kolen.
Omedelbarhet är alltså icke elektricitetens
huvudföreträde, utan det består i att denna den renligaste (rök
och sot äro icke blott oangenäma avfallsprodukter
utan även kraftförluster) och mest immateriella av
alla krafter låter sig efter behag transporteras, föras,
ledas och försändas och tillika däri att den genom
ackumulatorer, som ännu ytterligare komma att förbättras,
efter behag kan magasineras. Förr var en kraft lokal
och svårtransportabel, och människan vandrade till
kraftkällan. Dessa krafter liknade spartanernas tunga
järnmynt. Med stenkol och ånga trädde kraftens
guldmynt i cirkulation. Med elektriciteten har man
funnit det lätta pappersmyntet och växelpengarna för ljud,
ord, ljus, värme och kraft. Allt detta kunna vi nu


telegrafera hit och  dit och komma att lära oss det
än bättre.

Så mycket se vi redan nu: i tre riktningar kommer
elektriciteten att i framtiden åstadkomma stora ting.
Först och främst som den mest praktiska och lydiga
kraft och även som dräng och husjungfru. För det
andra som bekvämaste ljus- och värmekälla<footnote>Man kokar redan nu sitt tevatten och värmer sitt
strykjärn med elektricitet.  (Övers,  anm.)</footnote>.
Professor Häussermann säger t. ex. att man med en
ljusbåge kan åstadkomma en hetta på 3,000°, varvid
kvarts lätt smälter (vätgaslågan överstiger icke 1,800°),
och därmed kunna karbider framställas:
karborund som en fast, diamanthård produkt eller
kalciumkarbid såsom en högst viktig faktor för
framställning av alkohol och andra organiska ämnen. För
det tredje, och därvidlag kommer den att åstadkomma
det mest förvånande, genom elektrolys, d. v. s. den
först av Davy år 1809 funna sönderdelningen eller
klyvningen av ämnen genom den elektriska
strömmen efter den positiva eller negativa polen,
varigenom tillika en elektrokemi grundlägges. På denna
strömmens märkvärdiga egenskap beror
galvanoplastiken eller konsten att i det elektriska badet
överdraga vilken som helst passande kropp, av vilken
form man önskar, med ädla metaller, varvid även
kärnan kan utdragas och var ihålig form framställas
solid. Ännu viktigare för framtiden är den genom
elektrolys åstadkomma kemiska avskiljningen av vissa
kroppar t. ex. vid fabrikationen av klorkalk och i
avskiljandet av aluminium ur lerjord. På 



elektrolysen beror slutligen den genom elektriska strömmar
åstadkomna förvånande hastiga blekningen av ylle,
linne, vax, papper, renandet av stora städers
kloakvatten genom sönderdelning, den hastiga garvningen
av läder, det likaså hastiga kokandet och mognandet
av frukter, förlänandet av en gammal bouquet åt ungt
vin, ja, det konstgjorda åldrandet av resonansträ till
framställning av värdefulla fioler! Men antagligen
kommer dess skönaste användning att bestå i att
sönderdela vatten i syre och väte, och detta så billigt,
att <sp>sönderdelat vatten blir framtidens
bränn material</sp>. Alltså en outtömlig och enklast
möjlig ersättning för de förr eller senare utsinande
stenkolen! Därvid får man dock icke lämna obeaktat,
att stenkolen, dessa magasinerade solstrålar, som
Stephenson, järnvägarnas snillrika uppfinnare, kallade
dem, bliva värme- och kraftkällor genom blotta
antändningen, då vatten genom sin fastare förening först
genom söndersprängande kraft blir värmekälla.

Sålunda kommer elektriciteten, liksom vid
telegrafen och telefonen, att åstadkomma en betydande
påskyndning av vårt liv och spela en så oumbärlig
roll däri, att våra barnbarn komma att förundrade
fråga sig hur deras förfäder kunnat reda sig utan den.
Och likväl äro även vattenfallet, vinden, ebben
och floden blott övergångar och förmedlingar, ty vi
känna ju redan till att alla dessa rörelser, alla dessa
krafter blott äro omsatt solvärme. Vad detta värme
är för en kraftkälla visar följande: Vid förbränning
av ett kilogram kol alstras så mycken kraft, att den
kunde slunga en sådan vikt 400 m. högt! Solen,

denna gudomens avbild, är den enda kraftkälla vi
känna. Varje av henne belyst kvadratmeter mottager
talrika kalorier<footnote>Kalori — värmeenhet, d. v. s. så mycket värme som
åtgår att uppvärma l kg. vatten l grad.  (Övers, anm.)</footnote> och hela jorden (Oräkneliga miljoner
sådana! För så vitt vi veta gå alla de kalorier
förlorade, under vilka Sahara glöder, och alla de, som
upphetta taken i Paris, London och Berlin och göra
Venedigs blykamrar så heta. Kunde vi konsten —
och vi komma att lära oss den — att tillvarataga
alla dessa kalorier, så kunde vi bokstavligen om
vintern uppvärma våra städer med överskottet av
sommarvärmen, varförutom de i gengäld skulle bli svalare
på somrarna. Likaså skulle en liten del av Egyptens
hetta förslå att driva alla järnbanor och fartyg i
Nildalen. Skulle vi en gång medels solstrålar regelbundet
vattna Sahara eller Sudan och förse dem med
springbrunnar, så skulle vi därigenom blott i liten skala göra
efter vad solen gör i stor, då hon dagligen blott ur
Döda havet uppumpar omkring fyra miljoner
hektoliter vatten flera tusen meter högt. Ty de klara
strålar, varmed denna sköna sol lyser och värmer oss,
mognar säd och frukter och målar blommorna, äro
också kraftstrålar. Den mängd sådan solkraft, som
den lilla jorden uppfångar, en liten bråkdel blott av
den solkraft, som alltjämt utströmmar i världsrymden,
uppgår på ett år till över tvåhundrasjuttonmiljoner
miljoner hästkrafter! Ensamt genom direkt inverkan
på växterna åstadkomma dessa strålar många
miljoner gånger större verkningar än alla våra
maskiner. Framtidsteknikens ideal blir att hämta all kraft



direkt ur denna källa och t. ex. förvandla solvärmet
i elektricitet för att därmed driva elektriska
järnvägar i Sahara o. s. v. Så skulle vi allt mer återkomma
till denna kraftens medelpunkt, och detta kunde lätt
bidraga till mänsklighetens återflyttning till de
solbelysta länderna, vilkas invånare, såsom Egyptens,
Assyriens, Palestinas, Mesopotamiens och Kartagos, en
gång stodo i spetsen  för mänskligheten.

*                            

Framtidens frön ligga i nutiden. Betrakta vi den
logiskt möjliga utvecklingen av dessa frön och bortse
å ena sidan från den bibliska förutsägelsen och å
andra från alla sociala frågor, deras inflytande och
lösning, så låter sig lätt ett utkast göras till en
tillnärmelsevis riktig bild av världens materiella
utveckling i detta århundrade.

Framför allt kommer samfärdseln att nå en av
oss oanad höjd. Bredspåriga elektriska banor komma
att uppstå, på vilka icke vidare rasslande tåg med
rök och sot komma att röra sig, utan på vilka var
tionde minut ensamma palatslika vagnar avgå mjukt
och ljudlöst, vagnar som med en hastighet av 150—
200 km. i timmen på grund av en 50 cm. hög
mittskena och större spårvidd icke kunna urspåra. På
dessa banor tillämpas en zontariff, som enligt d:r
Perrots förslag för en mark (90 öre) tillåter en resa
genom hela Tyskland. Från Skottland till Ceylon,
från London till Peking, från Petersburg till
Kapstaden komma att i stället för de smala nuvarande
järnbanorna, på vilka vi, inpackade i lådor, tro oss resa

bekvämt, världslinjer att uppstå med 10 m:s
spårvidder och flerfaldiga skenor, som omöjliggöra varje
urspårning och tillåta en oerhörd tåghastighet. På dessa
komma med alla bekvämligheter inrättade hotell att
röra sig, och mellan dessa eller fastkopplade bakom
dem den flyttbara framtidsvillan. Byggd av
aluminiumbrons eller yxium eller också av papier maché,
med mot värme och köld skyddande väggfyllning av
celluloid, med en förtjusande liten trädgård och
lövsal på det terrassformiga taket, elegant inredd och
naturligtvis med elektrisk belysning och uppvärmning
men även med kylrör mot den tropiska hettan,
kommer denna villa att på åtta dagar kunna levereras
fullt färdig till ett pris av tre- till fyratusen kronor från
berömda firmor. Därigenom blir privatmannen,
ingenjören, den resande affärsmannen i stånd att
förflytta sig till vilken punkt som helst på jordklotet,
utan att hustrun behöver resa sig från sin plats vid
det utbyggda fönstret eller mannen från sin
kontorsstol. Då man hunnit till hälften uppför Kilimandsjaro
eller till havskusten på Ceylon, frånkopplas villan,
skjutes in på en vacker plats och återvänder, efter
längre eller kortare uppehåll, till säsongen i Berlin
eller Paris. Att den med sitt innehåll på atlantångare
kan forslas till ett kortare uppehåll under Nordpolens
isberg eller till valfångstsporten vid Sydpolspassagen
är ju självklart.

Och dessutom komma andra massivare linjer med
hushöga magasin och reservoarer, med behållare av
tusen kubikmeters rymd för säd, olja, vin, petroleum
o. s. v. att ombesörja världshandeln, varvid de icke

brådskande produkterna, såsom järnmalm, virke från
Sibirien, granit- och porfyrblock, på många linjer, t. ex.
från Polen till Peking (med undantag för Ural)
framforslas med billigaste kraft, med de regelbundna
vindarna. Liksom till lands komma även de förnämsta
samfärdselvägarna till sjöss att allt mer skarpt
begränsas, och det kommer att uppstå allfarsvägar på
haven, såsom t. ex. mellan London och Kapstaden,
Bordeaux och Panama, New York och Liverpool,
belysta av på var femtionde sjömil fast förankrade,
flytande fyrtorn av stål eller ännu bättre tobinbrons,
vilka genom vitt sken åt ena sidan och rött åt andra
visa de fram och åter farande stora fartygen vägen,
under det de smärre få hålla sig på havstrottoarerna,
det enda medlet att undvika sammanstötningar. Tillika
komma dessa fyrtorn att tjäna till reservmagasin,
upplysningsbyråer och räddningsstationer. Jämte farande
palats och jättestora magasinsfartyg, som säkra för
stormar regelbundet föra en kontinents produkter till
en annan, komma världshaven att allt mer befaras
av eleganta lustjakter, sådana jag skildrat i »Le Yacht
de 1'avenir» (framtidens lustjakt), vilka, efterhärmande
simbaggen, än lätt dansa på vågorna, än vid
stormens annalkande, eller för att utforska djupets under,
indraga segel och master och vattentätt tillslutna sänka
sig ned på bottnen och kräla vidare, men som också,
tack vare sina dynamomaskiner kunna gå upp på
land för att med vindens eller elektricitetens tillhjälp
på stålbanorna genomila länderna för att till sist på
Nord- och Sydpolens inlandsisar inlåta sig på hetsiga
——
Le Yacht. Paris 1884.

kapplöpningar. Vilken skillnad mot tillståndet år 1669,
då det i England icke var en postskjuts i lag tillåtet
att fara oftare än en gång i veckan eller
tillryggalägga mer än 30 engelska (5 svenska) mil om dagen!
Därtill komma hissar på alla höga berg, varvid
man sakta svävar uppåt i bekvämaste hisskorgar. I
djupet åter, i Faluns 1,000 m. djupa järngruva<footnote>Troligen framtidsperspektiv!  (Övers. anm.).</footnote> och
Vjeliczkas saltberg, i Mauna Loas och Kilimandsjaros
kratrar komma dylika hisskorgar med asbestbeklädnad
att  nedstiga. Detta blir en höjd- och djupsport.

Även för turisterna blir det sörjt på bästa sätt.
Deras resor komma icke blott att mycket underlättas
genom turistkort, som gälla ett år i sänder för alla
samfärdsmedel i gamla eller nya världen, och å andra
sidan genom hotellpolletter för full förplägning under
tjugufyra timmar (i tre klasser: I blå, II röd, III gul),
utan framtidens hotellägare komma att överbjuda
varandra i lockande plakat:

<sp>Stort Spetsbergs hotell</sp>. — Konstmässigt
uthugget i det jättestora isberget av de förnämsta
arkitekter. Alltsammans blågrön och kristallklar is.
Köldkur enligt prof. Pietets metod. Särdeles lämplig för
bröst- och magsjuka. — Unga, tama isbjörnar
ombesörja uppassningen under noggrann uppsikt.

<sp>Luftkurorten Davalaghiritoppen</sp>: Nås
under absolut säkerhet genom spiraltunnel. —
Komprimerad luft, skönaste utsikt i världen. — Vid
gynnsam väderlek dagligen luftskepp till Kalkutta.

<sp>Pansarjakthotell i J u n g e 1 n!</sp> För
sportsmän. Rörligt med sextusen hästkrafters motor. —



Filialhus vid Tsadsjön. — Till och med kvinnor och
barn kunna därifrån när som helst utan fara skjuta
på tigrar, vilda bufflar och noshörningar. —
Jaktutflykter i gallerbur med dynamopropeller.

<sp>Stort underhavshotell</sp> mitt i det genom
sin korall- och svampbildning så berömda Adriatiska
havet. Från det av glas gjutna lilla hörntornet
underbar utsikt över algskogar och stjärnkorallrev.
Dykardräkter med underhavsgevär städse i förråd åt
gäster. Ständig förbindelse med havsytan medels   
patentdykarklocka — — — o. s. v.! (Skrevs 1895; 
underhavsjakter i dykardräkt äro just nu på modet i
Amerika.)

Det är att hoppas att så småningom, i och med
denna jätteutveckling av den i sig själv improduktiva
världssamfärdseln, också ett rationellt åkerbruk
kommer till stånd till uppfyllelse av det gudomliga budet:
bruken jorden! Ty alla nationalekonomiska teorier
och system kunna icke åstadkomma någon ändring i
det sakförhållandet, att människan icke lever och aldrig
har levat av stenkol, gjutstål eller slipat glas, icke
av hantverk eller konst och industri, utan hon
behöver säd, vin, olja, mjölk och kött till sin föda, ull,
bomull, lin, hampa och läder till sin klädsel. Alltså
måste åkerbruk, boskapsskötsel och även fiske skaffa
mänskligheten dess järnfasthet. Då vore det ganska
skönt, om folken också i stället för till evig fred blott
ville förplikta sig till en femtioårig. Miljoner kraftiga
ynglingar, som år ut och år in öva sig i den ädla
och dyrbara krigs- och mordkonsten, kunde då
sysselsättas med nyttigt arbete såsom fordom, åtminstone

delvis, de romerska soldaterna. De kunde först göra
Mesopotamien feberfritt genom plantering av ett par
miljoner eucalyptus (feberträd), sedan kanalisera landet
efter gammal beprövad plan och till sist där bygga
ett par världsstäder och några dussin andra städer,
varigenom landet åter kunde bli vad det en gång var,
en världens kornbod och trädgård. Sedan kunde man
på statens bekostnad i denna mellanfolkliga stat
utplantera de hundratusen overksamma, improduktiva
och på mångfaldigt vis efterblivna människor, som
överbefolka våra länder och i dem icke längre få
någon plats i solen. Sedan detta skett, kunde dessa
regementen användas till återuppbyggande av Kartago och
kolonisation av det en gång så fruktbara Nordafrika.
Även här kunde några miljoner människor slå sig
ned. Därpå kunde man ta itu med Saharas
bevattning medels artesiska brunnar och plantera öknen med
dadelpalmer (fransmännen ha gjort början med
femhundra brunnar och en halv miljon palmer), så att en
säck av denna närande och hälsosamma frukt och
grönsak bleve billigare än en säck potatis. Till sist
hade man att ta itu med uppodlingen av ungefär hela
Sydamerika, anläggning av vattenvägar och järnbanor
i de oöverskådliga skogarna mellan Orinoko och
Amasonfloden och uppbrukningen av Pampas medels
elektriska plöjnings-, sånings- och skördemaskiner.
Sedan hade man icke att frukta överbefolkning på ett
par århundraden. Man har nämligen beräknat att
jorden, då den blir fullständigt uppodlad, erbjuder
utrymme och bröd åt fyrtio gånger fler människor än
den nu härbärgerar. Och till prydnad för världen

och nytta för mänskligheten kunde slutligen några
tusen miljoner fruktträd av de mest olika slag, från
kokospalmen och bananen till vinpäronet planteras på
öar och hedar, på prärier, stepper och bergssluttningar.
Dessa krigare kunde sedermera gräva åtskilliga nyttiga
kanaler. Först och främst Panamakanalen<footnote>Är redan färdig.  (Övers, anm.)</footnote>, varefter
världens största stapelplats komme att uppstå vid denna
knutpunkt för samtliga produkter från fyra
världsdelar: Syd- och Nordamerika å ena och Asien och
Europa å andra sidan, en spekulationens och
penningens, vinningslystnadens och det materiella
uppsvingets stad, även i andligt avseende en antipod till
världens verkliga medelpunkt, Jerusalem. Men även från
Bordeaux till Marseille, från Triest och Venedig till
Genua, från Leith till Glasgow bleve breda kanaler
såsom genare vattenvägar välgörande företag; likaså
mellan Östersjön och Svarta havet, mellan detta och
Kaspiska och även mellan Svarta havet och Persiska
viken. Paris, Berlin och Rom bleve, liksom London
redan nu är, jättestora hamnstäder, skyddade mot
fientlig landstigning medels stålbepansring. Slutligen
kunde åtskilliga storslagna broar av Yxium
(framtidens metall) lämpligen utföras. Först, såsom man
redan föreslagit, en bro över Engelska kanalen från
Frankrike till England i tio spann, som vart och ett
sträcker sig över tiotusen meter med 150 m. höga
bropelare, alltså lika höga som domkyrkan i Köln,
varvid stålkablar, dragna genom hål i stålblocken
ersätta murbruk och cement. Sedan en bro från Italien
till Sicilien, så en riktigt djärv och vacker, ungefär i ett



spann, över Bosporen och likaså en från Indien
till Ceylon och en från Gibraltar över till Marocko.
Om allt detta svårligen kunde komma till stånd på
detta sätt, så kunde ju alltid något därav företagas
av aktiebolag, som skulle lova sina aktieägare vackra
utdelningar.

Denna samfärdselns utveckling till lands och
vatten har visserligen fått en oväntad avledning genom
automobiler, luftskepp och flygare. Jag sade på sin
tid att styrbara luftskepp voro praktiskt outförbara
med våra då kända tunga ångmaskiner och först skulle
förverkligas, när vi funne och kunde tillgodogöra oss
ett ämne, som med mindre tyngd förenade betydligt
större kraftutveckling. Vi ha funnit det i de explosiva
oljorna, och en trehundra hästkrafters motor till ett
Zeppelinluftskepp eller till motorbåten Zaritza
väger med bensinförråd icke så mycket som en 10
hästkrafters ångmaskin med panna och vatten vägde förr
i tiden. Däri ligger hemligheten av luftens erövring.
Men samtidigt betonade jag att herraväldet över luften
på grund av oväder, virvelvindar och till och med
plötsliga stormbyar alltid blir mer problematiskt än
herraväldet över havet, varför luftskeppsfarten aldrig
kommer att uttränga de elektriska järnbanorna.

Näst efter samfärdselns utveckling blir det
sammanslutningsprincipen som kommer att uppvisa
häpnadsväckande frukter, ty vi ha knappt börjat få en
aning om vad det vill säga, när tiotusen människors
pengar, inflytande och vilja koncentreras på ett enda
mål. Även i privatlivet kommer framtidsstaden att
genomföra denna princip. Staden kommer att bli allt

mer likformig och genom en enhetlig byggnadsplan
och polis- och sundhetsförordningar danas till ett
ståtligt kvarter. Likformiga byggnader, ända till
tjugufem och trettio våningar höga, bli förbundna genom
eleganta broar och livräddningsapparater, och på
deras terassformiga tak komma präktiga trädgårdar med
bersåer och springbrunnar att uppstå, där det blir
sed att avlägga besök hos varandra på 75 till 100
meters höjd över de åt affärslivet överlåtna, helt och
hållet med glas till skydd mot regn och snö
betäckta gatorna. Ja, måhända komma enstaka
framtidsstäder, till exempel vid Eufratbanan, att bestå av ett
enda 150 m. högt och 1,800 m. långt huskomplex,
stående under ett jättestort, kupolliknande glastak,
blixtrande av förgyllda kopparspetsar, vilka leda
luftens och åskvädrets elektricitet till den oerhörda
centralackuimulatorn om 100,000 hästkrafter — hjärtat,
varifrån ljus, värme och kraft utflödar till hela
byggnaden. Och till denna massiva affärsstad kommer
den prydliga, bland löv och blommor dolda, av brons
och glas uppförda villastaden att såsom nöjesstad bilda
motsättning. Båda typerna hålla redan på att uppstå
i Chicago och Arcachon. Allt mer närmar sig redan
nu den moderna staden med sin avloppskanalisering,
kretsloppet i sina vatten- och gasrör och sitt
nervliknande, från en centralkraftstation sig åt alla håll
utgrenande nät av elektriska ledningar, människokroppens
byggnad som sitt ideal. Alla dessa antaganden
kommer framtiden vida att överträffa. Hur gjorde man
sig icke för mindre än hundra år sedan lustig över
de första järnvägarna: en äventyrlig, förryckt idé, som

man aldrig kunde på allvar omsätta i praktiken!
Dessutom voro de farliga även för jordens frukt. Man
borde enligt lag innesluta dessa banor inom höga
plank! Och på samma sätt yttrade man sig om
de första ångbåtarna. Ännu för femtio år sedan
hette det: Ja, nog kunna de användas på floder och
sjöar alltid men icke på havet, mellan Europa och
Amerika äro de alltjämt omöjliga. — Människan är
icke blott när det gäller gudomliga ting utan alltid
och  allestädes  klentrogen.

Även i det dagliga livet och i hemmet komma
sammanslutningens verkningar att göra sig kännbara.
T. ex. genom avskaffandet av privat köken. År 2000
kan man icke fatta att i en stad med hundratusen
invånare tiotusen tjänarinnor i tiotusen kök minst fyra
gånger om dagen förbrukat tiotusen tändstickor —
således fyrtiotusen — för att med möda och besvär
göra upp fyrtiotusen små eldar i tiotusen spisar. På
allt detta gick ju ett oerhört kapital förlorat till
byggande av kök, till köksutrymme, köksspisar,
kökskärl, bränsle och även till underhåll och lön åt
kokerskor. Och ändå kunde man blott ofullkomligt och
långsamt med buller och bång, sot, elak lukt, skulor,
aska och allt slags avfall koka det, som i en stor
centralkokanstalt, i synnerhet med elektriska snabbkokare,
kan ombesörjas ändamålsenligare, fortare, bättre och
framför allt billigare för hela staden med högst
tvåhundra kockar. Nu för tiden kan man se tanken
genomförd på krigsskepp med sjuhundra mans
besättning eller i folkköken, och i det nya riksdagshuset (i
Berlin) kan man i ett alltigenom renligt rum vid en

blank, 5 m. lång spis med två buljongskittlar,
rymmande vardera 320 liter, och övriga tillbehör med få
kockar bereda en <sp>festmåltid för tretusen
deltagare,</sp> kokt på gas utan rök och sot. Betänker
man att någonting sådant knappt kan åstadkommas i
det borgerliga livet av trehundra kokerskor och i varje
fall varken så snabbt, så gott eller så billigt, så synas
sammanslutningens fördelar tydligt.

Det kan kanske intressera en husmor att
föreställa sig denna framtidshushållning. Klockan sju på
morgonen visar sig i en ram på väggen i teleskrift
allt efter abonnemang matsedeln I, II eller III,
upptagande femtio rätter till tio pfennige (9 öre) portionen.
Frun väljer och knackar medels elektricitet ut det
antal rätter, som enligt abonnemanget tillkommer
henne. Klockan fem på eftermiddagen (kl. tolv ätes
kall lunch) ringer det i det eleganta matskåpet. Där
står, uppskickad med elektrisk hissapparat den utsökta
maten. Efter måltiden sättes servisen in i skåpet och
bortföres åter lika hemlighetsfullt. Så enkelt!
Dessutom vet framtidsfrun alltid noga hur mycket hon ger
ut för den dagliga födan, och herrn kan icke längre
beklaga sig över dålig och försenad matlagning.
Bostaden förblir snygg, och frun kommer till sist också
att finna sig i att kokerskan är avskaffad. Ja, vad
skola då vi fruar taga oss till med vår tid? ropar
kanske en och annan. Nåja, våra mormödrar trodde
också en gång, att om de icke själva spunno och
vävde hela sitt linneförråd och en eller två gånger i
veckan bakade bröd och tillika höllo stortvätt och
strykning, så skulle deras liv bli tomt och 

ändamålslöst. Fruntimmer kunna alltid konsten att sysselsätta
sig med mycket eller med litet. Att det i
framtidshemmet icke kan bli tal om sådana vidunderligheter
som tvätt och strykning är klart blott och bart
genom pappersunderkläderna; snarare kommer ett äkta
tvättkar eller ett strykjärn att dyrt betalas av
antikvitetshandlare  eller kuriositetssamlare.

Även med avseende på uppvärmning av
bostäderna stå vi med våra ofullkomliga, rökande, sotiga
och luktande, aska och slagg efterlämnande ugnar
vid uppvärmningskonstens <sp>abc.</sp> Stora, präktiga
glober av opakglas, riktiga solar för våningen, i vilka,
som ovan antytts medels elektricitet sönderdelat
vatten brinner, bli den absolut renliga, reglerbara
uppvärmning, som påsläppes blott genom en tryckknapp.
Och den kommer icke att låta länge vänta på sig;
kaminer och skorstensfejare bli snart avskaffade, och
i bilderböcker komma våra efterkommande att med
en viss skygghet betrakta dem såsom ett hemskt
bihang till »det oupplysta nittonde århundradet».

*

Jättesamfärdseln och den tilltagande
sammanslutningen i framtiden komma att såsom en oavvislig följd
medföra fen storartad utjämning av det
mellanfolkliga tänkandet, kännandet och diktandet. Samma
seder, konst och naturåskådningar, rätts- och
religionsbegrepp bli allt mer, goda så väl som dåliga, alla
människors gemensamma egendom. De andliga 

murarna och skrankorna komma att falla,
världsborgarskapet allt mer att bli de bildades ståndpunkt, och
folken bilda en stor familj av tyvärr ännu fientliga
bröder. Allt mer komma de tongivande folken,
tyskar, engelsmän, fransmän och ryssar att utvidga
såväl sina andliga som sina geografiska gränser och
för sitt verksamhetsbegär av nödtvång söka sig
ventiler i världskolonisering. Och likaså kommer väl den
gula rasen, dessa femhundra miljoner — en tredjedel av
mänskligheten! — att på den sibiriska järnvägen och
genom Panamakanalen liksom genom en öppen sluss
utgjuta sig i Europa och i det Atlantiska havet och
de angränsande fastlanden och kan hända utan stort
besvär erövra Sydamerika. Och just denna folkets
böljerörelse kommer att framkalla nya konflikter, och
om det än icke inträffar i Europa, så komma i
Afrika Tysklands, Frankrikes och Englands, och i Asien
Rysslands, Japans och Kinas intressen att stöta ihop<footnote>Skrevs 1895.</footnote>.

Ett huvuddrag hos framtiden kommer den genom
världspressen förmedlade världskänslan för samma
världsintressen att bilda, och därigenom möjliggöras
mänsklighetens sista avgörande strider i klump sins
emellan om världsherradömet och mot Gud. Och
evangelium blir predikat för alla skapade varelser.
— Likaså oundvikligt komma alla språk att avslipas,
att ömsesidigt öva inflytande på varandra och
genomtränga varandra, komma liksom människorna att vinna
i allmänmänsklighet och åskådlighet och förlora i
särmärke och egenart, att allt mer förenklas med avseende
på grammatik och stavning; därigenom bli de fattigare


och enformigare men också rikare på psykologiska
uttryck. Hundratals ännu icke befintliga ord för nya
samfärdsmedel, maskiner, fartyg, apparater, vapen,
kläder, djur, växter, grönsaker och maträtter komma
att begagnas lika ledigt som nu biffstek, konjak, sport,
marin, farmare, guttaperka, alfa o. s. v. Nog kommer
att av framtidsturisterna, i framtidshotellen, talas ett
framtidsspråk, beklagligt likt en italiensk sallat eller
ett potpourri på det nuvarande, och detta språks
grundval blir antagligen såsom det mest praktiska engelska,
vilket, då det rensats från de oregelbundna verben
och åtskilligt annat, blir det mest lättlärda språket.
Det är att hoppas att man därjämte vinner en
praktisk förkortning av våra nu så omständliga moderna
språk och därigenom en icke obetydlig besparing
i tid och kraft. Ord sådana som »spektralanalys» och
»elektricitet» äro en smälek till och med för det nittonde
århundradet! Varför kunde man icke, liksom den
praktiska Londonbon kallar omnibus för bara »bus» och
sin zoologiska trädgård för bara »zoo», i stället för
elektricitet använda bara »el» och tala om »ellys» och
»elström»?<footnote>För oss svenskar lämpar sig förkortningen icke så bra
på grund av ljudlikheten med »eld>.<tab>(Övers, anm.)</footnote> Men att drömma om ett allmänt
världsspråk, »pura lingua» eller »volapiik»<footnote>Numera även »esperanto» och det nyaste nya »ido».
(Övers, anm.)</footnote> är poetiskt(?)
vanvett, redan bara därför, att eskimåerna,
grönländarna eller irländarna aldrig komma att tillägna
sig sådana ord som samum, elefant, palmer, bananer,
palankin, moské m. fl. och omvänt invånarna i Sahara
aldrig sådana ord som kajak, säl, val, pingvin, isblink


m. fl. Och likaså även därför att av samma orsak
ett språk aldrig samtidigt är begripligt för alpbon
och beduinen, den isländska fiskaren och den
schwabiska bonden. Däremot torde, ja, måste för
världssamfärdselns och världshandelns skull en för alla
bildade folk gemensam snabbskrift (takografi) uppstå.
Betänker man att de flesta köpmän och affärsmän till
hela sin brevväxling icke behöva ens sexhundra
grunduttryck, så inser man hur lätt dessa kunde utbytas
mot lika allmänna tecken, alldeles som de arabiska
siffrorna äro gemensamma för hela världen. Så kunde
ett och samma tecken betyda: sända, versenden,
expédier, mandare, to send o. s. v. Har början gjorts
med genomförandet av sådana tecken, så infinner sig
snart av sig själv ett ord för vart och ett av dem,
och så bildas ett, visserligen starkt begränsat,
världshandelsspråk.

Framtidens skola kommer självklart med
teknikens framåtskridande att organiseras på ett sådant
sätt, att den i mitten sittande skolföreståndaren från
sin skrivstol kan på väggen se vilka platser i hela
huset äro tomma och kontrollera när en lärjunge i den
och den klassen reser sig för att svara. Likaså
kommer han att i telefon efter behag kunna åhöra varje
ord av undervisningen och varje svar, och i ett
mörkrum kan han se varje lärjunge sitta framför sin
snabbskriftsmaskin. Och äfven varje ord av
undervisningen upptecknas medels fonograf, så att en inspektor
när som helst kan kontrollera, icke blott vad som
undervisas och svaras, utan även i vilken ton det talas.

Men denna skola kommer, och det är 

betydelsefullare, att bryta med hela vår skoltradition och
undervisningsmetod. Visserligen kan det sättas i fråga, om,
såsom historikern Renan påstår, efter 50 år ingen mer
kommer att studera världshistoria, men så mycket kan
man med säkerhet antaga, att framtidens skola icke
vidare kommer att bygga människans vetande och
färdigheter på länge sedan utdöda folks vetande och
färdigheter utan på den närvarande tiden, dess
åskådningar och fordringar. Vi instoppa våra ynglingar
i sköna rustningar på gymnasierna och vid
universiteten; hjälmen med den vajande fjäderbusken, det
föråldrade pansaret och det tvåhänta svärdet taga sig
ju rätt bra ut vid torneringen<footnote>De tyska studenterna äro som bekant väldiga
slagskämpar.<tab>(Övers, anm.)</footnote> eller examen och kunna
kanske ännu en tid vara en passande beväpning för
en livslång, pensionsberättigad statssyssla. Men på
andra banor och i det praktiska livet omkullskjuter
och genomskjuter var liten infänterist med
repetergevär en sådan riddare på 1,200 m:s avstånd. Det
kommer icke att falla framtidsskolan in att grundligt
undervisa sina lärjungar om allt märkvärdigt som
någonsin hänt i världen, ej heller om allt som alla visa
och kloka människor i alla tider tänkt eller sagt därom.
Och lika litet faller det den in att låta vetenskapligt
bildade lärare bibringa lärjungarna sina snillrika
åsikter om världen och människan i tillförlitliga tanke-,
tal- och skriftformer och formler till utbildning,
utsmyckning och uttryckande av deras sinne och
själsliv. Den tolvåriga, redan självständiga, valrätt ägande
och för sällskapslivet mogna framtidslärjungen 

kommer att säga till sina lärare: »Det tillhör er att för
penningar lämna mig praktiska och lätthanterliga
vapen i striden för tillvaron, således sakförhållanden,
tidsbegrepp och tal; först matematikens lagar, så
naturlagarna och därjämte ett par världsspråk, för det
tredje samhällslära. Och detta på en gång kort och
klart, helst i frågor och svar, varav jag för var dag
kan plugga i mig ett visst mått; tio användbara
upplysningar i timmen med fem timmar om dagen gör
15,000 om året. Och för all del inte underhållande!
Livet, världen är icke underhållande. För er
kvickhet har jag ingen användning, och finns det någon
hos mig själv, så behöver jag icke er. Även för
teorier och system, åsikter och åskådningar,
konsekvenser och slutledningar betackar jag mig; kan nog
åstadkomma sådana själv; likaså för edra uppsatser och
stilövningar. Har jag bara någon tanke, så finner
jag nog uttryck för den. Vad greker, romare, skyter
och kineser någon gång tänkte om Gud och världen
och hur det därvid gick med dem, är mig oändligt
mycket likgiltigare, än vad jag själv tänker därom
och hur det därvid går med mig; således bort med
dem! Jag vill på kortaste tid, allt efter omständigheter
och önskan, kunna bygga en järnväg, en fästning,
ett hus, uppfinna eller förbättra en maskin eller en
brukbar apparat, eller föra befäl på ett fartyg, över
ett regemente eller en skola, leda en fabrik, en bank
eller ett affärshus, kolonisera land, driva fåravel eller
havsfiske i stor skala. Därtill behöver jag inga ideal
och ingen filosofisk världsåskådning, endast energi,
praktisk skicklighet och positiva kunskaper. Dessa

måste jag med fem timmars arbetstid om dagen i
ett för allt tillägna mig, ty jag vill också ha tid till
sport. Vården om mitt andliga liv och mitt hjärteliv
är min egen sak och likaså min religion.»

Även sällskapslivet torde gestalta sig något
annorlunda än nu. Förmodligen, och som Amerika
redan visar, komma i framtiden mångahanda
emanciperade fruar, som behärskas av än mer emanciperade
barn, att taga skadan igen genom att med tillbörlig
stränghet och ringaktning behandla sina
penningförvärvande män, som var afton innesluta hjärta och
skatt i brandfria kassaskåp och till hemmet
visserligen medföra dollar men icke längre en god, sann
eller intressant idé. På de lediga stunder, som
hotellivet och det allmänt införda barnhemmet skänker dem,
komma de att slå sig på skönlitteratur. Framtidens
uteslutande läsning, den illustrerade världs-,
familje-och modetidningen, de billiga järnvägs- och
hemnovellerna, de pikanta extrabladen med sensationella
avslöjanden, kommer väl att ombesörjas av damerna
ensamma, då framtidsmannen alltför mycket tages i
anspråk av affärer och även genom det ständiga
umgänget med dollarn blir för slö att kunna skriva eller
njuta av annat än en börstidning. Ävenså är det
att förutse att framtidsdamen kommer att eftersträva
all välgörenhetssport, övertaga uppgiften över
centralköken, förvaltningen av sjukhusen, fattigvården och
anstalterna för föräldralösa barn, den pedagogiska
ledningen av skolorna, hus- och stadsförvaltningen,
sedlighetspolisen, organiserandet av sällskaps- och
föreningslivet och därvid alltmer bestiga katedern och

predikstolen. — Vivat sequens! (Leve hela
raden!)

*

I denna framtidsbild finns det nog många
skuggsidor att påvisa. — Vi äro stolta över ångkraft och
elektricitet, men ångan har skadat oss, Sedan vi med
den och med telegraf och telefon spara in så mycken
tid, få vi icke längre tid till någonting. Sedan vi
»övervunnit tid och rum» har vårt liv blivit kortare
i stället för längre. Våra mormödrar — jag talar
från tegen personlig hågkomst — bakade själva det
dagliga brödet, spunno och vävde själva sitt linne,
broderade efter av dem själva påhittade mönster eller
efter ur deras egen trädgård hämtade blommor sina
soffkuddar och dukar och hade dessutom tid att med
sina döttrar läsa långa, gedigna böcker. Mången
nutidsdam får knappt tid att genombläddra en illustrerad
familjetidning eller en damtidning. Elektriciteten
kommer att göra våra barn än rastlösare, mer splittrade,
retligare och nervösare; och dock är andlig ro den
enda jordmån, där gudomlig säd kan spira upp. Till
följd därav kommer tyvärr användningen av retmedel
och narkotiska medel (bedövningsmedel) såsom
alkohol, opium, morfin o. s. v. att ta överhand. Och
likaså den andliga alkoholismen, vars symptom och
följder överensstämma med den materiellas. Ett
ständigt, alltjämt växande behov av nya nervkittlingar,
av retelse och eggelse och detta med allt kortare
mellanrum. (Framtidstidningarna utkomma väl för var

timme och dessemellan ändå några extrablad.)
Alltjämt starkare doser av pikant, eggande, spännande
nyhetsmaterial, allt större utmattning efter njutningen
och allt mer tilltagande försvagning av den andliga
spänstigheten och tankekraften, det är redan nu
förebud till den rastlösa andliga njutningen. Även kristna
medverka, leva i en virvel av förenings- och
kommittésammanträden, konferenser, intressanta föredrag,
missionsberättelser, fromma teaftnar och
sångföreningar och läsa dessutom förenings-, missions-, ungdoms-,
kyrko-, skol-, uppbyggelse-, familje- och partiblad,
skriva också i dem och utmatta sig för goda och
ädla ändamål med högtids- och andra tal. Enstaka
personer ha kanske blivit begåvade med en sådan
feberaktig verksamhetsdrift, men många påminna om
grekernas ord: »Zevs hatar de mångsysslande!» Det
är ju en naturlag att träd icke alltjämt bära frukt
och icke oupphörligt ge avkastning; de vila hela den
långa vintern. I Asorernas eviga vår gå de flesta
fruktträd under av utmattning på grund av den
oavbrutna växten.

Man kan överhuvud taget icke inse vad absolut
gott den oerhörda lättnaden och påskyndningen i
samfärdseln medfört åt oss. Rörelse utövar visserligen
en sällsam tjusning på människorna, och den som
med blixttåg genomilar ett omväxlande landskap får
den förnimmelsen, att han uträttar något. Men
världshandeln blomstrade också på feniciernas och Kartagos
tid, och köpmännen i Ulm och Nürnberg blevo rika,
när de med tungt lastade dragare under veckolånga
resor förde sina varor över Alperna från Genua och

Venedig. Ser man däremot hur snälltågspassagerare
bli otåliga över en tjugu minuters försening och
sedan en timme efter sin ankomst dåsande och
gäspande fråga, om ingenting är på färde, så fattar man
inte riktigt varför människor ha så brått att komma
ur det ena eländet i det andra. En fransyskas ord
förbli sanning: »en voyage on ne trouve que ce qu'on
apporte» (på resor hittar man ej annat än vad man
medför), och den moderna världsvandraren är
alltigenom en fullkomligt betydelselös person.

Det är utom all fråga att den oerhörda
utvecklingen av samfärdseln befordrar karaktärslöshet. För
den andligt starke är det hälsosamt och gagneligt att
komma tillsammans med många och nya människor
och att lära känna många och nya förhållanden, seder,
bruk och åskådninglar. Under de växlande formerna
igenkänner han allestädes samma eviga lagar. De
svaga förvirrar det; det stör deras tankegång; deras
ytliga tro vacklar genast, när de få höra folk som
tänker annorlunda, och på grund av den eviga
växlingen anse de slutligen världen för en stor marknad,
på vilken det mesta är humbug och i varje fäll allt
privata åsikter.

Man överträder ej heller ostraffat naturharmonier.
En sådan är tidens och rummets förhållande till det
mänskliga tänkandet. Människans normala
övervinnande av rummet är fotgängarens eller ett steg i
sekunden liksom snigelns på samma tid är en
millimeter. Den som under normala omständigheter
företagit en fotvandring vet att han därunder vunnit den
största summan av intryck, det vill med andra ord

säga att han vandrat i det rätta förhållandet till tid
och rum. En större hastighet kan ju i sig själv vara
behaglig men nyttjar icke rummet med tillräckligt
utbyte för anden. Därför äro ånga och elektricitet icke
omoraliska lika så litet som krut- eller stålindustri, men
vi äro andligen för svaga för att rätt kunna bruka
dem. Den fallna människan förstår icke och förmår
icke att nyttja dessa naturkrafter på ett gudomligt
sätt; hon liknar ett barn, som fått en tusenkronosedel
till skänks och helt lugnt tar och klipper ut figuren
på den för att klistra in den i sin bildsamling. Så
länge hon anser dessa krafter vara till blott för att
förtjäna pengar på dem, ty all hennes hantverks-,
industri- och världshandelsdrift går icke ut på annat,
så äro de henne mer till skada än till gagn. En gång,
på den nya jorden, kommer den högre människan
icke att behöva dessa krafter, ty hon har dem
inneboende i sig. Där är hon icke blott herre över
elementen och naturkrafterna utan lyser själv som en
sol; hon upphäver tyngdkraften, flyger blixtsnabbt hit
och dit, är själv ljus och kraft, blixt och dunder.

Likaså litet få vi genom
sammanslutningsprincipens fördelar låta förvilla oss angående dess
olägenheter. I (absolut hänseende vinnes intet därpå; en
tusenkronosedel är icke annat än 100,000 bronsören.
Snarare måste genom sammanslutningen en
förminskning av kraft äga rum. Liksom tätt hopträngda träd
visserligen bilda ett ömsesidigt skydd för varandra
men i gengäld icke kunna utveckla sig så fritt åt
alla sidor, som de ensamstående, så går det
människorna i andligt hänseende genom sammanslutningen.

Om tolv män förena sig till en kommitté eller en
styrelse, så bli, som man väl vet, besluten icke därför
tolv gånger visare, handlingarna icke tolv gånger
kraftigare, utan de enskildas energi förlamas och
neutraliseras inbördes, så att utbytet av dessa beslut och
denna verksamhet blir mindre än om en
handlingskraftig och insiktsfull man tagit saken om hand.
Därför ingår en Luther, en Bismarck och en stark man
i allmänhet icke i någon sammanslutning utan
undviker den så mycket som möjligt, medan svaga
däremot genom sådana söka så mycket som möjligt
skydda sig. Sålunda väntar sig var och en i en
regelrätt förening tal, men ingen väntar handlingar. Men
så tar heller ingen helt och fullt på sig välsignelsen
eller förbannelsen av sitt ord och sin handling;
åtminstone delar han ansvaret med sitt parti. Och vilket
ändlöst, färglöst, torrt och kraftlöst talande det blir,
och hur ängsligt villkorliga, avtrubbade och
kanthuggna besluten till sist bli, det kan man dagligen
se på riksdags-, kammar-, synod-, kongress-,
utskotts-och kommissionssammanträden.

Likaså i det praktiska livet. En modern
Lloydångare är sammanslutningens triumf. Men
förstaklasspassageraren och måhända aktieägaren, vilken
inlastas som värdefullt kolli för att i oskadadt skick
avlämnas vid bestämmelseorten, har rakt ingenting att
säga därvidlag, följer med dit ångaren går och får
av denna imponerande, kraftfulla och luxuösa helhet
blott en förvekligande komfort. Vida mer
åstadkommer den enskilde engels- eller norrman som med en
jakt, som han själv påtacklat, ensam eller i sällskap

med ett par vänner djärvt och mödosamt seglar över
världshavet. Också beundras han av var man, då
ingen beundrar den nyssnämnde passageraren. Då
en sportsman med patentbössa och explosionskula på
hundra meters håll i Afrika fäller den vilda elefanten,
är vapnet icke hans verk utan ett resultat av  
hundratals människors tankeförmåga och arbete. Och den
store jägaren Baker Pascha kände sig »som en liten
gosse» inför en negerstam, vars män med av dem
själva smidda svärd två eller tre i sällskap uppsökte
lejonet i dess kula och nedlade det i tvekamp. Eller
om vi vända om bilden: vem skulle väl bättre finna
sig till rätta som Robinson Crusoe på en obebodd ö,
den norske fiskaren från den ensamma fjorden eller
den högt bildade presidenten för ett sällskap till de
geografiska upptäckternas främjande med hela sin
kommitté? D:r Kane förundrade sig, då han på sitt
sorgfälligt och på det med vetenskapliga sätt
utrustade fartyg låg blockerad av polaris med utmattat
manskap, över att hans unga eskimåvägvisare
förklarade att han nu ensam ville genom polarnatten,
under snöstormar, mellan isrännor och isbjörnar
återvända till sin flera hundra engelska mil avlägsna stam.
Eskimåen gav sig med glatt mod på väg och kom
även välbehållen fram!

Sålunda avstår vid sammanslutningen den enskilde
från sin frihet, sin makt och även från sin ansvarighet
till förmån för det hela; därvid förlorar han i
självständighet, handlingskraft och självförtroende, och
summan av de ibland storartade och imponerande
resultaten belöper sig likväl, noga granskad, till mindre


än vad en enskild mäktar åstadkomma. Det utvisar
också historien. T. ex. de italienska republikerna
under medeltiden, jämförda med de nutida centraliserade
staterna. Var finns väl nu en liten stad lik Venedig
fordom, som behärskade Medelhavet och förde krig
med Turkiet, lik Florens, som ensam bekämpade påve
och kejsare, lik hansestäderna, som upptogo striden
med Danmark och Sverige eller jämförlig med
Nürnberg i kraft och självständighet? Det är en naturlig
reaktion (mot sammanslutningslusten, då nya
skriftställare liksom Ibsen predika: »Blott den som står
ensam är stark!» Men även denna reaktion slår över.
Förutsatt att det överhuvud taget vore möjligt för
människan att kasta allting ifrån sig, så stode hon
som en stackars naken, förbittrad egoist. Luther,
Bismarck och några andra voro och blevo starka, icke
därigenom att de bortkastade allt, utan därigenom
att de tänkte och verkade med och för miljonerna.
Den nuvarande sammanslutningen är, väl till
märkandes, icke en organisk och hierarkisk byggnad utan
raka motsatsen.

Ännu tydligare visar sig sammanslutningens
olägenheter eller vad som är detsamma, arbetets
indelning, fördelning och sönderdelning vid fabriksarbete
och mer eller mindre i allt vad industri heter gentemot
det individuella lantbruket. Den idealiska fabriken
är en sådan, där den enskilda arbetaren dagen i ända
utför en och samma rörelse, ty därvid erhåller man
den största summan av likformiga produkter. Men
just däri står den i motsättning mot naturen, som av
varje organism, varje livsenhet begär att de var för

sig skola utföra alla livsfunktioner. Ovannämnda
strävande att av människan göra den allra strängaste
specialist ger även inom vetenskapen praktiska
resultat men verkar andligt skadlig; också ett exempel på
motsatsen mellan ande och materia. Därför har denna
arbetsindelning jämte och bland annat (alstrat den bittra
socialismen. Å ena sidan känner människan att hon
icke är här i världen för att utföra en och samma
rörelse livet igenom, å andra sidan dödar denna
människans mekanisering hos henne andens aningsförmåga
och känslighet; en återverkan från materien äger rum,
och nästan oundvikligt kommer hon till den tron,
att världen blott är en maskin av kraft och materia,
och ju grundligare hon tänker, dess förr får hon
den tron.

Märkvärdigt nog har genom
sammanslutningsidéens utbredning icke såsom många väntat motsatsen
mellan fattig och rik upphävts; snarare skärpts.
Bredvid den hem- och medellöse lösdrivaren ha vi nu
för tiden miljardären. Det är att frukta att penningen
i framtiden kommer att spela en ännu större roll än
nu. Ingenting fördummar dock i så hög grad som
det ständiga umgänget med pengar. Så har bland
annat Amerika haft att uppvisa två finansmän, som
började med två tomma händer och efterlämnade
hundratals miljoner men som likväl trots all driftighet
vid penningförvärvet förblevo andligt inskränkta,
fullkomligt hjärtlösa och så obildade, att den ena aldrig
lärde sig att skriva en felfri mening, Vad
»ring»-bildningen<footnote>Och trustväsendet.<tab>(Övers, anm.)</footnote> ytterligare kommer att medföra vet man icke;


enligt lag kan den knappt hindras; varför skulle icke
några miljonärer i Bremen inköpa tobaksskörden i
Porto Rico och sälja den till vilket pris de behaga.
Men bojkotten kommer att sätta sin skönaste blomma,
då »ingen kan köpa eller sälja utom den, som har
märket eller vilddjurets namn på högra handen eller
på pannan» (Uppenb. 13:16, 17).

Men också den med sammanslutningen förbundna
enhetligheten har sina skuggsidor. Hur praktiskt vore
det ej, om det en gång bleve blott <sp>ett</sp> världsmynt,
<sp>en</sp> sorts rundresebiljett, <sp>ett</sp> hotellspråk och <sp>en</sp> sorts
brevkort! Men ändå!... Om en gång alla världens
kypare vid alla jordens tables d'hôtes från Novaja
Semlja till Magelhaenssundet i en och samma frack
serverade en och samma turist i en och samma
resdräkt en och samma boeuf à la mode med
samma pommes de terre frites (stekt potatis), så skulle
världen  ha  förlorat  i  intresse.

Även maskinen, denna produkt av mångas
tänkande, detta andliga petrifikat, hämnar sig liksom all
skuld på jorden. Egypterna, assyrerna och
babylonierna visste nog vad de gjorde, när de arbetade
med hundratusentals slavar. De hade också uppfunnit
maskiner, uppfunno ju de stora bevattningsverken till
de hängande trädgårdarna, och de egyptiska prästerna
läto med ångkraft öppna sina tempelportar av
koppar, när elden brann på altaret. Men till byggandet
och resandet av sina tempel och statyer, sfinxer och
obelisker använde de levande kraft och skulle ansett
det som ett vanhelgande att genom maskiner 

fabriksmässigt förfärdiga gudabilder i tusentals exemplar.
De dyrkade individualiteten såsom vi dyrka
sammanslutningen. Maskinen hämnar sig! Att den då och då
med glatt mod slungar människan, sin skapare, i
väggen, så att blod och hjärna spruta omkring, eller
liksom gripen av ett plötsligt anfall av raseri fattar
tag i henne, söndersliter henne och rycker loss lem
efter lem är en bisak. Skadligare är det genom denna
mekanikens triumf åstadkomna förslöandet av
mänsklighetens andekraft. Det mått av ande, som
uppfinnaren nedlägger på en maskin, förstenas i den, blir
bundet och går förlorat för det hela och för den,
som betjänar sig av denna maskin. Galärslavarna
hade större vinning av sina övermänskliga
ansträngningar och sin kvalfulla kamp mot vind och vågor
än maskinisten, som dagen i ända har tillsyn över
maskinen, då och då rycker i en hävarm eller droppar
i olja. Också den förlorar i andekraft, som begagnar
sig av den praktiska skrivmaskinen i stället för att
tillägna sig en egen, karaktäristisk, honom eller henne
motsvarande handstil, likaså den som i stället för med
huvudet utför astronomiska och algebraiska
beräkningar med den underbara Babbageräknemaskinen. Och
på samma sätt går det med den som medels den
nya rotationsmaskinen och elektrisk belysning
dagligen förfärdigar 1,000 m. ljusbilder; låt oss säga
40,000 kabinettskort i stället för att göra utkastet till
en enda duktig skiss efter naturen. På samma sätt
dödar den mekaniska fotografien träsnittets härliga,
individuella konst. Och telegraf, fonograf och telefon
leda till ordets mekanisering. Vi berömma oss av att

ha besegrat materia, tid och rum, men de besegra
oss, ty de äro oövervinnliga.

Slutligen yvas vi över våra framsteg i vardaglig
komfort, i konsten att göra nutidslivet bekvämt och
angenämt, jämfört med vad det var under våra
förfäders tid. Även däri visa vi oss som underliga
helgon! Ty vi lära våra barn med stort allvar att
Hannibals krigare genom en enda vinters vällevnad i Capua
förlorade sin krigsduglighet och sin oövervinnlighet,
att unga perser och lacedemonier genom yttersta
härdning blevo hjältar, och sedan banna vi dem, om de
gå utan halsduk i den råkalla luften eller stå utan
hatt i solen och bemöda oss att uppfostra dem så
vekligt som möjligt<footnote>Förf:s bok skrevs före boy-scoutrörelsens uppkomst.
(Övers, anm.)
</footnote>. Refrängen på vår undervisning
i världshistoria lyder: »Så snart de gamla folken
hängåvo sig åt lyx och sinnlig njutning, förlorade de
sin antika kraft och ursprungliga dygd». — Detta är
teorien! — I praktiken går vår halva eller hela
strävan  Ut på att inrätta vårt liv på möjligast bekväma,
luxuösa och njutningsrika sätt. Dag och natt fundera
tusentals människor på huru de genom upptäckter
och uppfinningar, genom förfärdigande av tallösa
artiklar och småartiklar skola kunna bespara sina
medmänniskor varje möda och ansträngning, en rörelse
eller ett par steg, för att göra dem bekväma och
lata. Och vi fröjda oss däråt, äro tacksamma för
varje sådant förvekligande och se med ringaktning
och  självförhävelse ned på folk, som en gång 

föraktade dylika bekvämligheter och av grundsats och
för att bibehålla sin styrka förde ett enkelt och hårt liv.

*

Men trots allt äro vi dock på det hela taget
icke sämre än våra förfäder! Vare sig vild eller
civiliserad, vare sig grek eller tysk eller kines, vare sig
världserövrande eller levnadstrött gråtande i
världssmärta, är och förblir människan, »denna trötta gäst
på den skumma jorden», en storhet, och denna
mänsklighet och dess historia ett skådespel för änglar,
överänglar och djävlar. Liksom människan icke givit sig
sin storhet, kan hon icke själv beröva sig den. Hon
är ett oavsättligt majestät med Guds nåde. Även
hennes fattigdom, hennes nakenhet, hennes hunger
är stor, ja, så stor, att hela världen icke mättar den,
och även i det onda är hon stor, stor hennes
bortkomrnenhet och hennes förkastelse! Och eftersom hon
själv är stor, är också hennes världsåskådning stor,
vare sig den är herdefolkens patriarkaliska, grekernas
estetiska, Romarnas starka eller nutidens
naturvetenskapliga. Ty i allt inlägger hon sitt stora hat och
sin stora kärlek, sin stora tro och otro, sitt stora hopp,
sitt stora lidande, sitt stora tvivel och sin stora
förtvivlan och kämpar där, om också ovetande, med Gud
och djävulen om sin arma själ och ville gärna
förskriva den för evigt åt den som stillade hennes
hunger och gjorde slut på hennes tvivel och hennes kval.
Hur behärskar icke denne stoftets son, som blott

finns till ett kort ögonblick, denna natur, hur
igenkänner man icke i honom denna skapelses herre!
Han väger och mäter det osynligt lilla och de
tindrande stjärnorna och deras avstånd, han har skaffat
ögon, som i vattendroppen skåda en hel värld och
på det svarta himlafästet solhopar på ofattbara
avstånd. Han rider på elden, och elden bär honom
genom haven, smider hans vapen, sår hans säd,
bakar hans bröd, väver hans kläder, en lydig tjänare!
Han avbildar med ljusstrålen de osynliga stjärnorna,
kanonkulan i flykten eller människans inre och talar
med blixten från gamla världen till den nya<footnote>Och i motsatt riktning även.<tab>(Övers, anm.)</footnote>. Sålunda
hänger och svävar han i världsalltet mellan det
oändligt lilla och det oändligt stora, mellan oändlighet i
form och oändlighet i färg, simmar full av krafter i
den rena etern och är likväl svag, i en värld full av
liv och gnages av döden, i ljusfloden och i hans
huvud är skymning och i hans hjärta natt. I går
ramlade han ned i denna värld, varifrån vet han icke
själv, började genast rastlöst se sig omkring, kämpa
med denna natur och denna värld, har sedan i
förtvivlad kamp skaffat sig sitt lilla utrymme att leva och
sin föda, ty denna natur vill tillintetgöra honom, och
i morgon vissnar han och låter huvudet sjunka, och
plötsligt finns han icke mer, vart han gått veta icke
de andra men låta detta icke bekymra sig, kämpa,
löpa och jaga vidare.

Allt mera utledsen vid detta fyratusenårigfa
löpande och jagande, och inseende otillräckligheten i
sina försök att forma jordelivet harmoniskt och  


vederkvickande, att förhjälpa det mänskliga samhället
till en åtminstone fredlig och lagbunden tillvaro och
trött på sig själv och mänskligheten söker den
moderna människan sig tillbaka till naturen. Genom att
utforska och åskåda dess ljudlösa och utan besvär
skeende styrelse, dess visa och eviga lagar hoppas
hon finna litet frid och en stöd- och fästpunkt för
sin fram och åter fladdrande själ. Och även här
kommer Gud henne till mötes och vill genom sin
natur bota henne från hennes konstiga och
förkonstlade inbillningar, från hennes feber, från hennes
fördomar och hennes själviskhet, och skänker henne
därutöver vetande och stora, sköna inblickar i denna
underbara skapelse, »om hon där kunde finna honom».

Så har världsalltet för oss blivit en oerhört stor
helhet och enhet, genomandat av underbara krafter,
från det djupast djupa av det oändligt lilla i atomen
sträckande sig till det högsta höga och vida i rymden
och till töckenfläckarna. Omätligt överträffande all
mänsklig vishet och uppfinningsförmåga, överväldigar
det jordesonens ande och verkar genom sin makt och
storhet nästan tryckande men är dock en tavla, som
fyller vars och ens själ, vilken blott någorlunda kan
fatta dess huvuddrag med kraft och levnadsfröjd.

Detta är den nutida världs- och naturåskådningen.

——

</chapter>






<chapter name="Kristlig naturforskning">





<tab><tab>III.

<h3>KRISTLIG NATURFORSKNING</h3>






<h3>III.

KRISTLIG NATURFORSKNING.</h3>

<sc>Ha vi blivit förvånade</sc> över den
storartade tavla, som världsalltet i slutet av den
nutida naturforskningen upprullar för oss,
så framställer sig nu den frågan: Hur förhåller sig
kristenheten (varmed vi mena alla sanna kristna och
icke de namnkristna) gentemot den natur- och
världskännedom, som behärskar mänsklighetens liv i dess
helhet under vårt århundrade? Hur ställer sig
kristenheten till denna kunskap, vilken liksom all kunskap
skänkes oss med Guds Vilja, icke till människans skada
utan till  hennes lekamliga  och andliga nytta?

Därpå måste man tyvärr svara: I allmänhet
intager kristenheten mot denna naturkunskap och
forskning en henne ovärdig, om icke fientlig, likväl
småaktigt misstrogen, halvt begabbande eller åtminstone
undvikande  och avvärjande hållning.

I stället för att kosta på sig litet tid och möda
för att studera detta i alla fall historiskt betydande


arbete och dess resultat draga de kristna sig tillbaka
på det rent uppbyggligas, på känslolivets område,
där de tro sig säkra för sakförhållandenas skarpa
logik och världsalltets matematik. I stället för att
sovra det sanna från det falska, skilja sakförhållanden
från blotta teorier och manligt uppträda emot och
vederlägga denna naturforskning, när den drar falska
slutsatser, men också fröjda sig åt de storartade och
för anden upplyftande synvidder, som den öppnar,
föredraga de flesta kristna att avskjuta några på måfå
gjorda anmärkningar om att vetenskapen icke är
ofelbar eller att till och med de lärda icke äro allvetande.
Som om kunskap icke också vore uppbyggelse och
världens skapelse en lika gudomlig och
betraktelsevärd sak som dess frälsning. Beror icke Moses lag
på en gudomlig uppfattning av naturen? Söker icke
David sin uppbyggelse i betraktelse över och
beskådande av Guds natur likaväl som i lagen? Och se
vi icke hur Jehova själv, när han nedstiger i stormen
för att öfvertyga Job om otillräckligheten av hans
högra hands räckvidd, med majestätiska ord visar
honom på naturen såsom en sådan uppenbarelse av
Guds vishet och makt, att människan blott kan stanna
i stum häpnad inför den. Och varom tala väl
profeterna, denna profetia, som vi varken böra
föräkta eller underskatta? Visserligen framför allt om
uppfyllelsen av det löfte Gud givit sitt folk Israel,
men sedan om naturens förlossning och återställandet
av en gudomlig natur! Och med denna alltings
återställelse slutar också uppenbarelsen.

Bibeln är alltså full av naturen, av människans

förhållande till naturen och av den en gång skeende
förnyelsen av en gudomlig och evig natur. Hur
uppbyggligt borde icke detta vara för oss ? En människa,
för vilken hela det gudomliga världsalltet icke är
uppbyggligt, har tvärtom ännu icke riktigt fattat vad
uppbyggelse är, nämligen ett människans andliga
uppbyggande i Gud, om vi än gärna medge att det finns
en särskilt kristlig uppbyggelse. Men skall icke
människan leva av vart ord, som utgår ur Guds mun?
Och således även av skapelseorden i 1:a Mosebok ?
Och likväl anser mången teologi materien såsom en
visserligen en gång av Gud skapad men numera av
honom övergiven och förskjuten, blott av vissa
naturkrafter styrd, åt slutlig undergång vigd massa och
hela naturen såsom räddningslöst och hopplöst
fördärvad av Satan och numera behärskad av honom. Och
likväl tillropar Paulus till och med de hedniska
atenarna: »I Gud leva vi, röra oss och hava vår varelse!»
Den misskänner denna skapelses gudomliga ursprung,
denna skapelse som är fylld av gudomliga och eviga
idéer, t. ex. stenen, växten, djuret och människan,
vilka en gång i himlarnas himmel skola för evigt
utveckla sig, vilka här genomsusade av den
gudomliga andedräkten städse uppehållas i sin tillvaro och
av Gud givits åt människan, för att hon skall kunna
liksom gripa hans makt och storhet med händerna.
Och detta misskännande tillsluter teologernas förstånd
för skapelsens betydelse som Gudomens uppenbarelse.
Intet under att en sådan vetenskap i många
avseenden av vår naturkunniga, naturens och hennes
krafters vikt och allmängiltighet allt mer erkännande tid

anses för en utdöende vetenskap, som icke längre
motsvarar mänsklighetens andliga utveckling och är
utan praktiskt värde och gagn.

Genom denna småaktiga misstrogenhet och det
ängsliga undvikandet gentemot naturkunskapen
åstadkommes en tvåfaldig skada. För det första skadar
den enskilde kristne sig själv, då han försummar detta
honom av Gud givna tillfälle att utvidga hela sin
tanke- och begreppsvärld, varigenom logiskt och
nödvändigt en skada också måste uppstå för hans
religiösa liv. Ty ur denna oss omgivande skapelse
framväxa nu en gång våra intryck och begrepp. Gud
har givit oss vårt synsinne för att vi skola se, och
genom det lekamliga seendet komma till ett andligt
skådande, och våra övriga sinnen för att vi skola
höra, lukta och smaka och därigenom lära oss ett
andligt hörande, luktande och smakande. Om så icke
vore, kunde ju Gud lika gärna ha låtit oss leva och
dö i en klostercell, såsom det förr var mångas mening
att göra. »Förträffligt», säger Liebig<footnote>Chem. Briefe, sid. 84.</footnote>, »betecknar
Luther i sina 'Bordstal' den med reformationen
begynnande lusten efter naturen och naturforskning: 'Vi
äro nu i det kommande livets morgonrodnad, ty vi
börja på nytt fara efter att få kännedom om de
skapade varelserna, vilken vi förlorat genom Adams fall;
nu titta vi noga på skapelsen. Vi begynna med Guds
nåd se hans under och verk även i den lilla
blomman. I hans skapelser lära vi känna hans ords makt,
hur väldigt det är',» Människan är skapad som
helhet, hon kan icke låta sitt kunskapsbehov med 


avseende på naturen förkrympa utan att hennes
kännedom om Gud tar skada därav, och rör hon sig
gentemot den synliga skapelsen i dimmiga, osäkra och
osjälvständiga åskådningar, hur skall hennes tänkande
angående det osynliga kunna vara skarpt, säkert och
självständigt? Den som vill tänka klart och logiskt
om abstrakta ting, måste först vänja sig därvid på
konkreta ting. Naturen lär oss att känslolivet icke
hos någon organism är en alstrande handling utan
blott en, om än vacker, passiv egenskap, ja,
utpräglat känsloliv försvagar motståndskraften mot angrepp
utifrån. Med blott och bart känsla kommer man
andligen icke ur fläcken, växer icke till sin invärtes
människa.

För det andra ställer sig därigenom det kristliga
samfundet utanför den åtminstone i detta avseende
framåtskridande mänskligheten och förlorar känningen
med nutidens intellektuella liv. Intet under, om till
och med den gudfruktige, om än icke kristlige
naturforskaren, godmodigt ler åt dessa kristna som
svärmare, då de icke gilla det klaraste matematiska
bevis, men däremot uppfordra den andre att tro på
från hans ståndpunkt obevisade under! Intet under
att mången yngling, då han kommer till universitetet,
gör en tillståelse lik denna: »Hela min förutvarande
kristliga åskådning har alldeles fallit ihop vid
anblicken av denna långt större och mera
överväldigande naturåskådning». Ty med rätta har man sagt:
»Den nuvarande naturforskarens Gud är större,
väldigare, oändligare, ja, fruktansvärdare än de flesta
kristnas».


Det vore på tiden att en troende teologi äntligen
överläte åt den riktning, som städse förnekar, att
själv föra striden till slut med sina egna motsägelser
och ofruktbara, varandra inbördes upphävande
negationer och satte till sin uppgift att bjuda massorna
en imponerande kristlig världs- och naturåskådning
— imponerande, emedan den är grundad på sanning.
Ty den andliga död, som utgår från dessa
förnekelser, kan man icke besegra med resolutioner och
motbevis utan blott med ande och liv. Eller bör sonen
i huset veta mindre, ha svårare att förstå vad fadern
gör, än främlingen? Det som hos världen väcker
stora betänkligheter mot de kristnas barnaskap är
just att dessa »Guds barn» veta så litet om sin egen
faders verk och vilja veta så litet om dem, ja, mer
eller mindre förhålla sig, som om betraktandet och
studiet av dessa verk snarare vore skadligt för dem
och till och med kunde leda till att de komme bort
ifrån och icke låtsade om denne fader. Vad! Skulle
en berömd byggmästares son icke studera sin faders
byggnadsverk, kompositören Bachs söner icke höra
hans Matteuspassion, för att de icke skulle
förlora den barnsliga vördnad de hittills hyst för sin
far, ja, för att de icke skulle råka i tvivel om
huruvida denne fader verkligen funnits till? Nej! Den
som säger sig genom naturstudium ha förlorat Gud,
den har aldrig ägt honom. Står det icke skrivet:
»Anden utrannsakar allt, ja ock Guds djuphet».
»Varför», säger Jakob Böhme, »tänker du så jordiskt om
dig? Varför låter du dig gäckas av djävulen, som
om du icke vore Guds barn, född av hans eget

väsen? Skulle du då icke ha makt att tala om Gud,
som är din fader, av vars väsen du själv är? Se
hit, denna värld är ju Guds; och för så vitt Guds ljus
är i dig, är den också din!»

*

Varav kommer sig så mången kristens motvilja
mot nutidens naturkunskap och detta misstroende
gentemot den? — Av många orsaker vilja vi här plocka
fram några. För det första av obekantskap med de
metoder, varpå kunskapen vinnes. Den, som
utrustad med sunt människoförstånd och elementära
kunskaper i matematik, företar sig att ett par timmar
med tillhjälp av någon lärobok i astronomi pröva
huruvida och på vad sätt vi kunna mäta himlakroppars
avstånd, storlek och vikt och huruvida jorden
verkligen kretsar kring solen, skall bli lika viss därpå
som på att 3 gånger 15 är 45 och behöver alls icke
tro på andras försäkran. Men eftersom det alltid
finns bildat folk, som det brukar gå runt för vid
blotta nämnandet av biljoner och triljoner, liksom om
dessa tal vore osäkra och mystiska begrepp, så må
här genom ett par exempel visas hur enkla
astronomiska beräkningar kunna vara, även när de arbeta
med kvintiljoner och sextiljoner. — Hur många
sandkorn skulle hela jorden innehålla, om hon blott
bestode av sådana? — Antaga vi att ett sandkorn (med
mellanrum) är lika med en kubikmillimeter, så få vi

på en kubikmeter 1,000<sup>3</sup>,<footnote>1,000 X 1,000 X 1,000.</footnote> eller 1,000 miljoner
sandkorn. Jordens omkrets uppgår som bekant till 40,000
kilometer, dess kubikinnehåll alltså i runt tal till 1,080
miljarder kubikkilometer eller tusen miljoner gånger
fler kubikmeter, var och en innehållande tusen
miljoner kubikmillimeter, vilket gör ett antal av 1,080
med 27 nollor sandkorn. Och då vi känna vikten
av en kubikmeter sand, så kunna vi på två minuter
beräkna vikten av ett jordklot av sand! — En andra,
också av lekmän föga beaktad punkt är, att varje
räkning och mätning även i det praktiska livet blott
till en viss grad är noggrann och behöver vara
noggrann. Icke blott det att ingen snickare kan
noggrant mäta ett bord eller att ingen fru på torget får
precis ett kilogram uppvägt åt sig, utan tror någon
att han på tio enkronemynt får en absolut storlek
och vikt, så bedrar han sig också. Somliga äro
avnötta; de äro icke absolut lika och fullviktiga; ja,
deras vikt är en annan vid ekvatorn än vid polen
och på ett berg än på en slätt<footnote>Beroende på luftens tryck.<tab>(Övers, anm.)</footnote>. Så är liksom allt
vårt vetande även allt vårt mätande relativt, och
naturforskaren skall icke blott förstå att mäta men också
veta, vilket ofta är svårare, hur pass noga han mätt.
Men lika relativa äro också felen, och om en
astronom, när han väger solen, gör ett fel på 1,000
miljoner kg., så är denna vägning ojämförligt mycket
noggrannare, än när apotekaren med bästa våg hur
pedantiskt som helst uppväger 1 gr. kinin åt dig.
Vi känna t. ex. solens avstånd på 1/1500; så noga




kan du icke mäta längden på din trädgård. Det
vittnar alltså om oförstånd, då man skrattar åt
astronomiska mätningar, behäftade med en osäkerhet till och
med på några miljoner mil, som åt värdelösa och
humbugsartade uppgifter. På fyra biljoner mil, eller
en så kallad stjärnvidd, är en miljon mil 1/4,000,000
alltså en bråkdel så liten att man ej har någon
föreställning om den, <sp>une quantité négligeable</sp>
(en mängd som man kan lämna ur räkningen). Eller
frågar man 'hur det är möjligt att mäta
omloppstiden för en av Jupiters månar så nära som på 1/10
sekund, så lyder svaret: På ett omloppsvarv går det
icke. Fastslår jag däremot utgångspunkten med ett
fel på 1/2 minut, räknar 600 omlopp och fastslår så
slutpunkten med ett lika stort fel, så kan felet blott
uppgå till en minut, men fördelat på 600 omlopp
blir det bara 1/10 sekund, på 6,000 omlopp till och
med blott 1/100 sekund. Vad slutligen den så ofta
omdebatterade frågan angår, huruvida vi äga klara
och oomkullrunkeliga bevis för att jorden rör sig
omkring solen, så kan var och en med normal
begåvning, genom att studera fixstjärnornas parallax
andligen och i de stora teleskopen lekamligen, se att
jordens bana i rymden vid varje fixstjärna avbildas
som en liten ellips.

Lika lätt kan en var med tillhjälp av den enkla
satsen ur Iden plana geometrien att en triangel är
given, om man känner dess bas och de båda
närliggande vinklarna, och medels en hemgjord gradskiva
från två fönster i sin bostad mäta ett träds, ett torns,
ett annat hus' avstånd utan att gå ut. Och just på

det sättet mätas avstånden från måne, sol och
stjärnor. Svårigheten därvidlag ligger icke i det enkla
och matematiskt ofelbara förfaringssättet utan i de
talrika, nästan en vetenskap för sig bildande
försiktighetsmåtten, som ensamma äro i stånd att på stora
avstånd åstadkomma den önskade noggrannheten och
tillåta oss att på himlen mäta dimensioner så små som
genomsnittet av ett på 10 meters avstånd befintligt
hårstrå! Även i kemien, fysiken och geologien
behöver man varken vara en lärd eller en specialist för
att komma till klarhet med hur kunskapen vinnes;
dess tillförlitlighet och dess gränser; just här äro
grundprinciperna mest övertygande och igenkännliga.
Man må alltså framför allt eftertrakta en klar
kännedom om naturvetenskapens iakttagelse- och
kontrolleringsmetoder. Man låte sig icke nöja med
populärvetenskapliga verk, som med sina sensationella
bilder och effektfulla framställningar sällan eller aldrig
träffa själva kärnan av saken och ej heller låta
oss få ordentlig kunskap om forskningsmetoderna.
Huvudsaken hos vetenskapen är vanligen det för
många minst intressanta; t. ex. i geologien en klar
föreställning om hur skikten uppstått och deras
mångfaldiga förskjutningar; t. ex. i astronomien den
matematiska grundvalen och det noggranna och
pedantiska förfarandet vid iakttagelserna ävensom vid
kontrollen av dessa; t. ex. i kemien teorien om
atomvikterna och slutsatserna på grund av dem. Den som
icke är förtrogen med dessa grundvalar kan heller
icke bilda sig ett självständigt omdöme utan kommer
städse att vackla mellan de olika och varandra ofta

motsägande åsikter, som varje fackman eller icke
fackman i böcker och föredrag framhåller som sin privata
åsikt. På kännedomen om det nödvändiga i
naturvetenskapen behöver man likväl icke nedlägga
mycken tid eller möda. Mången skulle, i fall han använt
den tid han ägnat åt planlösa och ändamålslösa
diskussioner om vetenskap, om omöjligheten att veta
någonting med säkerhet, om materialism och
kristendom o. s. v. till att allvarligt och planmässigt tillägna
sig naturvetenskapernas första och grundläggande
begrepp, kommit till större klarhet och säkerhet. I
allmänhet är det överflödigt att äga en specialists
kunskaper för att ernå en riktig natur- och
världsåskådning. Den rätta mannen och även den stora anden
känner väl behovet av en vidsträcktare utbildning men
också nödvändigheten av att icke förlora sig i
enskildheter. Varje bildad person torde t. ex. veta vad
en ammonit<footnote>Ett i kalksten  ofta förekommande förstenat blötdjur,
med skal avdelat i flere rum.<tab>(Övers, anm.)</footnote> är, gränserna för dess storlek (från 1 1/2 m.
till ett par mm.) det som särskiljer arterna, kamrarna
och loberna ävensom enskilda typer och de förnämsta
skikten, såsom A. Bucklandi, A. Amaltheus; men att
känna till de fyrahundra, enligt andra åttahundra,
arterna och avarterna, dessas latinska namn, fyndort
o. s. v. är för honom högst onödigt. Blott de
kunskaper, som man arbetat sig till, ha något värde för
anden. Och Galilei säger med rätta att det är en
olycka om man i vetenskapliga frågor till grundval
för sina åsikter tar andras utsagor och icke själva
tingens väsen. Stor vördnad böra vi hysa för 


verkligt vetande och verklig kunskap, men den blinda
vördnaden för fackmannen och hans uttalanden
verkar fördärvligt. »Det har tyvärr nu för tiden blivit
sed bland de s. k. bildade», säger Spiller, »att i
känslan av sin egen svaghet tanklöst eftersäga de
meningar, som män, vilka på något särskilt
forskningsområde utmärkt sig, med en ofta oberättigad
självsäkerhet slunga ut i världen i tal och skrift. Ingen
borde förnedra sig till att bli blott och bart en
idisslare».<footnote>Das Leben, sid. 48.</footnote>

För det andra härrör den ängsliga misstron
gentemot naturkunskapen på en hopblandning och
förväxling av sakförhållande och förklaring.
Sakförhållande är sådant, som antingen låter matematiskt
bevisa sig, t. ex. att en triangels tre vinklar tillsammans
bilda två räta, eller sådant som genom experiment
när som helst kan påvisas, t. ex. att syre och väte
tillsammans bilda vatten och att klor och natrium
(koksalt) i spektret frambringa den bekanta gula
linjen på bestämd plats, och slutligen sådant som genom
tillräckliga och tillförlitliga vittnesbörd fastslagits, t. ex.
att meteorstenarna falla ned från himlen. Ett
sakförhållande är en sanning i världsalltet, ett faktum,
som man förgäves söker att undkomma, som icke
låter bryta sig av någon teori eller något system,
varför en snillrik fransman en gång förargad utbrast:
»Il n'y a rien de si bête qu'un fait!» (Det finns
ingenting så dumt som ett faktum!) Detta brutala
sakförhållande besitter den egenskapen, att det icke
finns några i sig själva  goda eller dåliga 


sakförhållanden, liksom heller inga religiösa eller gudlösa. Så
länge världen står, och så länge himmel och jord
äga bestånd har intet sakförhållande funnits och
kommer icke att finnas, som bevisar att det icke finns
någon Gud eller att själen icke är odödlig eller att
Jesus Kristus icke kommit i världen som
gudamänniska för att dö för våra synder. Och lika så litet
finns det något sakförhållande, som bevisar att döda
icke uppstå och att sjuka icke kunna botas genom
bön, och detta av den anledningen att
sakförhållanden icke äga någon negativ beviskraft. Det
sakförhållandet t. ex. att tusen miljoner stenar sedan
århundraden icke givit ifrån sig den minsta kraftyttring
upphäver icke det andra sakförhållandet, att
magnetstenen till och med utan att komma i beröring med
järnet drar detta till sig, vilket i förbigående sagt är
en av de underbaraste företeelserna hos materien.
Sakförhållanden ensamma äro, liksom den hebreiska
opunkterade konsonantskriften, ihåliga, färglösa
former, som ingenting betyda; först fyllda med vokaler,
med färg och klang få de liv. Och liksom i detta
språk till samma konsonanter kunna tänkas, sägas
eller läsas andra vokaler eller samma ena i annan
ordning, varigenom en annan mening uppstår, så se
vi dagligen huru samma sakförhållanden kunna
tolkas olika, ja, mången gång alldeles motsägande.

Sakförhållanden äro ord, vilka, om de än i sig
dölja mening och betydelse, enstaka och var för sig
icke ge någon mening. Hus — läsa — sand — förut.
— Först måste en andlig kraft och avsikt
sammanlänka dem, då får man en förståelig sats. Och även

här beror allt på den riktiga ordställningen, eljes kan
lätt subjektet bli objekt och omvänt eller orsak
förväxlas med verkan. »Ingen företeelse, tagen ensam
för sig själv, förklaras av sig själv, utan de med
den sammanhängande omständigheterna, väl iakttagna
och ordnade, föra till insikt. Oryggligt måste man
behålla i sikte att varje företeelse har sin grund, varje
verkan sin orsak» (F. Bacon). Säger du till en
schwabisk bonde att vätelinjen hos Sirius visar en
förskjutning mot det röda, så betraktar han dig med stora
ögon och säger möjligen: »gärna för mig!» Detta
sakförhållande, som i hans hjärna icke sluter sig till
något annat, är för honom tomt och meningslöst,
alldeles intetsägande, till och med om du visar honom
förskjutningen i spektroskopet. Han har mindre bruk
för det än ett barn för en oslipad diamant. Men
säger du samma sak åt en person som känner till
astronomi, uppstiger genast i hans ande en hel rad
intressanta och uppeggande föreställningar; och med
hjälp av andra, honom förut bekanta sakförhållanden,
inser han att denna jättesol avlägsnar sig från oss
med en oerhörd hastighet av 1,188 miljoner kilometer
om året, och allt eftersom han har
föreställningsförmåga ser han i andanom denna stora värld genom
rum och tid störta mot okända mål, ett skådespel så
storartat, att jorden därtill ej kan uppvisa motstycke.
Sakförhållandenas förklaring är vad var och en,
den högst lärda eller den okunnigaste människa
tänker sig som andlig bakgrund till sakförhållandena,
är alltså en privatsak och bör <sp>sine ira et cum
studio</sp> (utan vrede och med urskillning) prövas,

om den verkligen förklarar de befintliga
sakförhållandena och motsvarar dem eller ej, varvid det ofta
visar sig, att den inlägger mer i sakförhållandena,
än dessa verkligen innebära.

Ett slående exempel på denna överilade
förväxling av iakttagna sakförhållanden med de ur dem
med rätt eller orätt härledda teorierna erbjuder
darwinismen. På grund av den väldiga uppståndelse,
vari denna redan av Empedokles (470 f. Kr.) och
sedan av Lamarck uttalade och av Darwin utbildade
och med det naturliga urvalet och descendensteorien<footnote>Härstamningsteorien.<tab>(Övers, anm.)</footnote>
riktade lära försatt den tänkande mänskligheten,
lönar det sig att litet närmare ingå på den.

*

Lamarck hade i sin »Philosophie géologique» sökt
bevisa att djurvärlden består av en sammanhängande
kedja, som börjar med infusorierna och slutar med
människan. Så levde giraffen i det inre av Afrika, där
jorden, städse torr och utan örter, (circonstances)
tvang djuret att livnära sig av trädens löv. Genom
det ständiga höjandet på framkroppen och den
ständiga sträckningen av halsen (habitudes) blevo båda
så långa, att djuret med sin mun utan ringaste
ansträngning kunde på ända till sex meters höjd avbeta
lövet. På samma sätt förklarades kattens klor genom
oupphörligt gripande och känguruns svans genom dess


ständiga användande som stöd».<footnote>Prof. Quenstedt, Die Schöpfung, sid. 24.</footnote> Därvid tog Lamarck
»un temps énorme» (en oerhörd tid) till hjälp åt sin
teori.

Darwins uppmärksamhet riktades först genom
fartyget Beagles expedition till Sydamerika 1831—1836
på de variationer, som organismerna, och
företrädesvis djuren, undergått genom olika inflytanden av
klimat, näring, avel, kultur och förändrade fysikaliska
och andra levnadsomständigheter över huvud taget.
Han gjorde skarpsinniga och värdefulla iakttagelser
angående detta högst intressanta förhållande,
studerade vidare de under loppet av flera generationer
just genom dessa yttre inflytelser uppkomna
förändringarna och fann hos flere organismer en ofta
alldeles märkvärdig anpassning efter de yttre
livsbetingelserna, således en acklimatiseringsförmåga. Han
fann vidare att denna förmåga gynnades av det
naturliga urvalet, enligt vilket huvudsakligen sådana
individer förökade sig sinsemellan, vilka, såsom ägande
högsta anpassningsförmågan, segerrikt bestodo i
kampen för tillvaron.

Darwin hade nu stått kvar på sakförhållandenas
oangripliga mark, om han inskränkt sig till
uppställandet af följande satser:

1) Arten besitter en viss formbarhet, vilken
sätter den i stånd att lämpa sig eller anpassa sig efter
yttre livsbetingelser i så måtto, att därvid mer det
yttre, färg, (hårväxt o. s. v. förändrar sig, men det
inre, benbyggnad, tandbyggnad, inälvor och stämman,
däremot mindre.


2) Anpassningsförmågan har en gräns. Är denna
uppnådd, så går individen under, och arten dör ut.
Ju närmare formerna stå den ursprungliga arten, dess
livskraftigare äro de, ju mer de avlägsna och förirra
sig från den, dess förgängligare bli de.

3) Återgå de yttre inflytandena till de
ursprungliga och normala, t. ex. då kulturen upphör och djur
eller växt förvildas, återgår arten ofördröjligen till
den ursprungliga typen.

Men det låg alltför förledande nära till hands
att tänka sig att denna organismens formbarhet
under obegränsad tid måste vara obegränsad, varvid
arten blott behåller ett relativt värde för en kortare
tidrymd, för att han skulle kunnat motstå frestelsen att
därigenom förklara uppkomsten av alla arter ur en
enda urcell, om man än icke inser varför icke då
blott enstaka typer, t. ex. en enda för samma
vattensamling, ha uppstått.

Darwin sade t. ex. om den Larnarckska giraffen:
»Den där giraffen fick inte sin långa hals genom att
oupphörligt sträcka på den utan genom naturligt
urval. Afrika hemsöktes en gång av en stor torka,
markens örter torkade bort, blott några få djur som
händelsevis hade långa halsar kunde med trädens löv
rädda sitt liv, alla korthalsade dogo, om de icke kunde
klättra. De långa halsarna gingo nu i arv, och då
hungersnöd ofta återkom, uppstod till sist en
giraffhals».<footnote>Quenstedt, Die Schöpfung, sid. 46.</footnote> Men med denna åsikt eller teori hade Darwin
från de säkra sakförhållandenas område råkat in på
det blotta antagandets, det andliga begrundandets


osäkra mark. Visserligen talade han själv med
blygsamhet därom såsom om en idé, vilken väntade på
sakförhållandenas bekräftelse, och hoppades finna
ännu felande övergångsformer. Men såsom det
vanligtvis går kastade sig hans lärjungar och anhängare
utan vidare över den och upphöjde den genast till
skapelselära. För många bland dem kom tillfället
högst efterlängtat att genom framställningen av en
förledande och snillrik teori kunna för mänskligheten
förkunna den slutliga segern över den sagolika,
föråldrade, bibliska skapelsehistorien och, om än icke
helt och hållet ur skapelsen uttränga den gamla
skaparen, likväl förvisa honom till dess allra yttersta
gräns, till urtidens urcell. Mången tänkte nog
därvid: blott ett steg till, så försvinner han alldeles in
i intigheten, och så bli vi äntligen av med honom!
— Spiller säger ju: »Tyvärr anser till och med
Darwin att urformen för alla levande väsen fått sitt
liv inblåst av skaparen».<footnote>Spiller, Das Leben, sid. 72.</footnote>

Och även mången kristen läste med bävan
förkunnelsen om den funna, naturenliga utvecklingen av
allt levande och undrade i tysthet om han icke ändå
till sist borde eller måste omarbeta sina gamla
bibliska skaparebegrepp enligt vetenskapens nyaste
framsteg.

Men obevekliga sakförhållanden ställde sig i
vägen för denna förföriska teori. — Organismernas
formbarhet  är  icke  obegränsad.

Ingen kultur, ingen trädgårdsmästare förmår t. ex.
att av ett päron göra ett äpple eller av en aprikos


en persika, hur lika dessa fruktsorter än äro. Likaså
ha prinsens von Schaumburg alla dyrbara och
mångåriga försök att av harar och kaniner åstadkomma
en blandras, som lämpade sig för jakt och sport,
misslyckats, ehuru båda arterna knappast skilja sig
från varandra i annat avseende, än att kaninen
föder nakna och blinda ungar och därför lever i en
av honom själv grävd bostad, under det att
harungen genast efter födelsen hoppar i väg hårbeklädd
och med seende ögon och därför också bor under
bar himmel. Ävenså bli bianddjur av häst och åsna
ofruktsamma. Likaledes är det ett sakförhållande att
alla tama duvarter, trum-, slag-, mås-, påfågel-,
peruk-, kropp- och puckelduvorna o. s. v.,
överlämnade åt sig själva på en obebodd ö, åter bli samma
ursprungliga, skifferblå, vilda duva, varvid till och
med de båda mörka ringarna omkring benen åter
inställa sig. Detta var just ett av de första
sakförhållanden, som ådrog sig Darwins uppmärksamhet
och borde ha lett honom in på rätt stråt. På samma
sätt bli utan odling hastigt de fyratusen, enligt andra
uppgifter sextusen, rosensorterna, möss- och
klangros, Maréchal Niel och Gloire de Dijon,
månadsrosor och centifolier åter älskliga vilda nyponblommor.
Likaså vet naturforskaren att alla de nästan
oräkneliga hundarterna, råtthunden och S:t
Bernhardshunden, taxen och vinthunden låta återföra sig till
vargens (canis lupus), rävens eller sjakalens grundform.
Och de finaste fruktsorter förvildas snart; de största
ananassmultron bli med bristande vård doftande
skogssmultron, och den saftiga bergamottens och 


smörpäronets kärnor ge redan i andra generationen vildare
sorter, en tillbakagång till det ursprungliga träpäronet.

Hur fast och oföränderlig däremot grundtypen
är, därpå kunna talrika bevis anföras. De hos
egyptiska mumier funna vetekornen (detta betvivlade
sakförhållande lär nyligen ha påvisats) ge en alldeles
likadan, om än större och mer fruktbringande planta
än de nutida, likaså de sådda fröna av blåklint och
klöverarter, som påträffats i tvåtusenåriga keltiska
gravar. I Egypten äro fyratusenåriga mumier av
ichneumon<footnote>En art parasitstekel.<tab>(Övers, anm.)</footnote>, servalen, vildkatten och den nubiska
steppkatten alldeles lika de nuvarande, och man kan
till och med igenkänna underarter. Och svalan
bygger sitt bo och det nutida biet sina honungskakor,
spindeln spinner sitt nät på alldeles samma sätt som
för tretusen år sedan. Likaså äro de i pålbyggnaderna
och i Pompeji funna hasselnötterna och övriga
frukter samma sort som de nuvarande. Och
grottbjörnarna och grottlejonen skilja sig från de nu levande
endast genom sin storlek. Och vi ha sett att de äldsta
människoskallar delvis, beträffande ansiktsvinkel,
hjärnskålens bildning och rymd, kunna mäta sig med
de vackraste nuvarande.

Men återfinna vi bland fyratusenåriga
organismer samma arter, endast med sådana skiljaktigheter
som ännu i dag förekomma hos den ena eller andra
individen, så äro vi berättigade att gentemot
darwinisternas godtyckliga påstående, att arterna förändras
under omätliga tidrymder, uppställa det likaledes 


godtyckliga men mer på sakförhållandena sig stödjande
påståendet: de förändra sig icke!

Men i geologien och kunskapen om
försteningarna finna vi det säkra beviset härför. Här motsäga
sakförhållandena Darwin alltigenom. I de skikt, vilka
just enligt darwinisterna böra vara många hundra
tusen år gamla, finnas blad och grenar av alm och
lind, som fullständigt likna våra. I bärnstenens ännu
äldre skikt finnas spindlar och i Solenhoferskiffern
trollsländor alldeles lika våra. I stenkolsförande
lager påträffas trädliknande ormbunkar, araukarier och
palmer sådana som de nuvarande tropiska. Dessa
växt- och djurarter uppträda i hundratal och dö
sedan ut, försvinna och lämna för det mesta rum för
högre arter utan att ens göra ett försök att arbeta
sig upp till dessa högre former. Först se vi efter
ett antal små vattendjur en oerhört stor växtvärld
uppkomma, de nuvarande stenkolen, växtvärlden
försvinner och Juraformationen uppstår med sina
miljoner och åter miljoner av ödlor, däribland också
flygödlor och enstaka fåglar. Även dessa träda
tillbaka, och kritformationen med nutidens hajfiskar,
med fyrfota djur och våra lövträd betäcker jorden
till största delen, till dess först i översvämningstidens
jordlager människan till sist framträder. Väl
finnas dessutom mellanlänkar, liksom de nu för tiden
förekomma överallt i skapelsen, men ingenstädes
övergångsformer. Efter några av havstång bildade
antracitkol i urgneisformationen<footnote>Dr Sorge.</footnote> komma genast som de
första djuren, icke, som vi enligt darwinismen kunnat



vänta, lågt stående svampdjur och koraller utan
Böhmens högt utvecklade trilobiter i hundratals arter,
kräftor med utbildat huvud och med ända till åttatusen
facetter i ögat.<footnote>Quenstedt.</footnote> Små och obetydliga organismer förbli
genom alla geologiska, av mången darwinist till många
miljoner år uppskattade, perioder alldeles oförändrade
och oberörda av varje slags utveckling. Visserligen
finns det dock däribland enstaka snäckformer, som
under tidernas lopp utveckla sig ur varandra. Men
ett världsförklarande system får väl icke grundas på
enstaka avvikelser eller någon naturens lek. Vad ha
väl sådana undantag att betyda gentemot de tusenden
och miljoner organismer, som <sp>icke</sp> utvecklat sig?
T. ex. den lilla musslan, lingula, som uppträder
redan i den äldsta fucoidsandstenen<footnote>Fucoid = förstenad havstång.<tab>(Övers, anm.)</footnote> tillsammans med
de första och enklaste växtformer och håller sig
oförändrad. Quenstedt säger<footnote>Petrefaktenkunde, sid. 556.</footnote>: »Många terebratula<footnote>Borrmusslor.<tab>(Övers, anm.)</footnote>
överensstämma med de nu levande waldheimia». Och
ännu leva åtskilliga stråldjur, såsom eucriner och
pentacriner<footnote>Liljestjärnor.<tab>(Övers, anm.)</footnote>, blott små arter, i haven omkring Antillerna,
och likaså pilkräftan (limulus) i Stilla oceanen på
blötdjuren. Varför ha dessa organismer alls icke
utvecklats? Ej heller finner man någonstädes i alla dessa
skikt en kalamitstam eller en equisetumart, som
utvecklat sig vidare till en araukaria, eller en trilobit, som
utvecklat sig till ammonit<footnote>Trilobiterna ha raka, ammoniterna spiralvridna skal.
(Övers, anm.)</footnote> eller en svan- eller fisködla,


på vilken man ser att den gärna ville bli en haj,
eller en fisk, som så småningom mognar till en
sköldpadda eller en krokodil, eller till och med en fågel,
som går framåt till att bli fyrfoting. Man finner
överhuvud taget att fåglarna och de så talrika insekterna
uppträda som ett alldeles slutet rike. Och aldrig
finner man fullständigt, trots så många biljoner levande
varelser och geologiska eoner, en ört eller ett träd,
som så småningom växer till ett djur.

Och samma är förhållandet i de övre och nyare
jordlagren! Dinoceras<footnote>Fossila klövdjur av ofantlig storlek.<tab>(Övers, anm.)</footnote> och megaterierna<footnote>Fossila trögdjur av ofantlig storlek, i utseende
påminnande om myrsloken.<tab>(Övers, anm.)</footnote>,
mastodonterna och mammutdjuren utveckla sig icke så
småningom ur lägre djur, utan allesamman, dessa många
gånger oerhört stora, vilda, ofta hemska gestalter,
marschera fram på skaparens bud, var och en <sp>efter
sin art</sp> och avträda också <sp>efter sin art.</sp>
Obändiga, trotsiga i sina egendomligheter, karaktärsfasta
i sitt utseende, inlåta de sig icke på några
anpassnings- eller omvandlingsförsök utan dö blott ut, när
de icke längre trivas, och överlåta åt skaparen att
för nya omständigheter uppfinna nya, livskraftiga djur.

På detta tyngsta inkast hade redan Darwin
svarat att man väl komme att finna övergångsformerna.
Detta var redan då ett djärvt ord. Men sedan ha vi
vida fullständigare utforskat jorden, ha grävt i Sahara
efter vatten, på Spetsbergen efter stenkol, i
Australien efter bådadera, geologiskt genomforskat Nya
Seland och Sibirien, Ceylon och Sydafrika och ha så


där tämligen genombläddrat jordskorpans bok med
dess tusentals skikt. Överallt visa dessa miljoner av
pressade avbildningar från förgångna tider många
arter vid sidan av varandra, efter och före varandra
<sp>men ingenstädes så småningom skeende
övergångar från en art till en annan.</sp> Detta
erkänna icke blott kristligt sinnade lärda män, vilka
man kunde tillvita förutfattade meningar, utan även
framstående anti-kristliga.

Låt oss höra några röster därom. — Redan Cuvier
påvisade för Lamarck den omständigheten att
ibisfågeln i Egypten icke förändrat sig på fyratusen år.
Bischoff, som Liebig kallar mästare på utvecklingens
område, sade i München i sina föredrag om
darwinismens utvecklingslära: »Men denna riktning kunde icke
och kan icke hålla sig. Det stöd, varpå den var och
är byggd, naturstudiet, för med nödvändighet själv
till dess omstörtande och dess inskränkning till den
sanning, som ligger i den». Men Liebig själv säger:
»Den strängt vetenskapliga forskningen vet intet om
någon kedja av organiska väsen».<footnote>Chem. Briefe, sid. 366.</footnote>

Redan om den darwinistiska urvalsteorien säger
Dubois-Reymond kyligt och nästan begabbande: »Vi
ha, när vi hålla oss till denna lära, måhända samma
känsla som den eljes räddningslöst förlorade, vilken
klamrar sig fast vid en planka, som just nätt och
jämt håller  honom  uppe  över vattnet».

Redaktören av »Die Natur» dr K. Müller säger:
»Det var en stor tanke av Darwin att låta alla
organismer framgå ur varandra, tyvärr tillintetgöres åter denna


sköna tanke vid en blick tillbaka på de åt oss i fossilt
tillstånd bevarade varelserna från de olika
skapelseperioderna».<footnote>Die Natur, I Januari 1893.</footnote>

Och utförligare på annat håll: »Vi tro att vi icke
kunna veta något om arternas uppkomst, emedan den
var undandragen den sinnliga förnimmelsen och
emedan vi, om vi likväl vilja ställa oss på darwinistisk
grund, i alla fall aldrig kunna komma därhän att få
se en ny art framgå ur en äldre, om vi också bleve
tusen år gamla. Så uppfattar även Häckel saken till
och med som darwinist, i det han betecknar
tidrymderna för omdaningarna som oändligt långa. Men
då tar den sinnliga förnimmelsen, grundvalen för all
naturforskning, på nytt slut, och man kommer till den
just icke upplyftande åskådningen att, för att tala
med Hegel, varje filosofi utgår från ett postulat,
således från något givet, som man får hålla till godo
med utan att kunna förklara det».<footnote>Dr K. Müller, Die Natur, April 1888.</footnote>

Dr Kalisch skriver: »Arternas oföränderlighet
kommer först då att vara vederlagd, då deras
föränderlighet bevisas av erfarenheten. När kommer detta
fall att inträda, och kommer det överhuvud någonsin
att inträda? Och likaså med det naturliga urvalet,
är det väl  bevisat i något enda fall?»<footnote>Berlin 1883, Erwiderung gegen Dubois-Reymond über
Goethe.</footnote>

Likaså medger O. Hamann, mångårig lärjunge
och assistent åt den darwinistiske Häckel, såsom
resultat av paleontologien<footnote>Forskning genom grävningar i jorden.<tab>(Övers, anm.)</footnote>, att de enskilda
djurstammarna uppträda oförmedlade vid sidan av varandra,


att mellanformer fattas, att övergångsformer blott
förekomma inom enstaka ordningar, icke mellan familjer
eller klasser.

Låtom oss vidare höra slutet av en artikel av
den kände materialistiska professor C. Vogt i Geneve
över detta ämne. »Det är tillräckligt att här ha
hänvisat på dessa ytterst invecklade förhållanden. Vart
vi vända våra blickar möter oss den största mångfald
i de enskilda företeelserna. Här djurformer, vilka,
för så vitt vi kunna komma underfund därmed, icke
förändrat sig under eoner och anpassat sig efter alla
livsvillkor, där åter andra, som genomgått talrika
stadier av ombildning på det mest olika sätt, och slutligen
åter andra, som efter längre eller kortare tillvaro gingo
under utan att efterlämna någon synlig avkomma.
Sammanför detta under ett system den som kan! Så
mycket framgår dock av de blottade sakförhållandena att
lärosatsen: 'Samma bildning, också samma härkomst',
på vilken hela vår fylogenetiska<footnote>Angående havsmusslan.<tab>(Övers, anm.)</footnote> forskning beror icke
kan göra anspråk på allmängiltighet. En onchidium<footnote>En art utdöda kräftdjur(?)<tab>(Övers, anm.)</footnote>
med virveldjursögon härstammar icke från ett
virveldjur och virveldjuret icke från en onchidium. Den
amerikanska hästen härstammar icke från någon häst
ur gamla världen och hästen ur gamla världen icke
från en amerikansk farfar; det sydamerikanska
lamadjuret har inga gemensamma förfäder med den
asiatiska kamelen o. s. v. Detaljforskningar skulle kanske
i varje särskilt fall lösa gåtan, kanske också inte, men
även då är det bättre att säga: Så långt ha vi ännu


icke kommit, att vi övermåla luckorna i vårt vetande
med en lärosats som av första regn förvandlas i lera!»<footnote>Die Natur, März 1899.</footnote>

Gentemot den så ofta påstådda likheten mellan
alla embryon, både av människa och av högre och
lägre djur, säger Vogt: »Ingen anatomisk, ingen
embryologisk undersökning har hittills kunnat ge ens
den svagaste antydan om hur annelidernas<footnote>Maskar som icke leva parasitiskt.<tab>(Övers, anm.)</footnote> nervsystem
kunnat omgestaltas till virveldjurens centrala
nervsystem, och dock är detta nervsystem <sp>det första</sp>
som hos ett embryo av virveldjur anlägges i den s. k.
primitivrännan!»<footnote>C. Vogt, Die Natur 1889.</footnote>

Angående Hensens undersökningar beträffande
plankton, som bekant det alla världshav fyllande
smålivet, säger dr K. Müller i »Die Natur» träffande och
med eftertryck: »Dessa livsformer äro väsen som äro
uppbyggda på de genomskinligaste och mest
likartade livsvillkor, så att man skulle kunna tro att man
hos dem först och främst kunde lära sig förstå
villkoren för förändringarna. Och likväl visar sig här den
av darwinismen beträdda vägen mer och mer
oframkomlig. Ju noggrannare undersökningarna blivit, dess
skarpare ha skillnaden mellan arterna framträtt; och
till och med många tidigare som övergångar fastslagna
fall måste på grund av nyare forskningar förklaras
vara misstag. Ingenting tycks vara hopplösare än att
just bland dessa så enformiga havsförhållanden vilja
på grund av darwinistiska teorier påvisa uppkomsten
och fortvaron av denna oändlighet arter.»



Om den en gång så bullersamt iscensatta och av
darwinismen logiskt fordrade människans
härstamning från apan sade den kände antropologen,
professor de Quatrefages, redan år 1868 i slutet av sin
ingående redogörelse för denna fråga: »Embryologien
förenar sig med anatomien och morfologien
(utvecklingsläran) för att visa hur mycket de personer taga
miste, som enligt de darwinistiska idéerna framställa
läran om människans härstamning från apan.»

»Vi hålla sedan länge före», säger dr K. Müller,
»att ett mellan djur- och människoande finns en
fullkomligt outfyllbar klyfta, som man icke ens slår brygga
över genom antagandet av en utdöd och försvunnen
mellanlänk och första stamfader. Varje organism
företräder i organismernas långa rad sin egen världsidé.»<footnote>Die Natur, 10 Sept. 1878.</footnote>

Till sist säger professor Virchow<footnote>I Frankfurt, Aug. 1888.</footnote>: »Med
föreställningen om att människan framgick ur ett djur kan
jag ingenting uträtta; ty i verkligheten finnas inga
sådana övergångar, som väl ändå måste finnas, om
de verkligen levat. <sp>Den sökta urmänniskan
finns icke heller.»</sp> »Om», säger Virchow vidare,
»enligt Darwin klimatet ensamt blekt germanerna till
blonda och blåögda människor, hur kommer det sig
då att Nordamerika med samma klimat aldrig
frambragt blonda människor (eskimåerna äro som bekant
mörkhyade med korpsvart hår), och varför finns det
i Mellanamerika och i Asien inga negrer?»

Man ser att kända lärda män, som icke kunna
misstänkas för kristendom och för vilka i enlighet med



hela deras läggning darwinismen borde vara
tilltalande, nu enstämmigt förkasta den på grund av
vetenskapligt prövade sakförhållanden.

Gentemot sådana sakförhållanden blir den så
småningom och alltmer, för så vitt den vill vara
skapelseteori och bortsett från Darwins obestridliga
vetenskapliga förtjänster, liksom den Hegelska filosofien
en övervunnen ståndpunkt, »a thing of the past», om
den också ännu länge kommer att föras till torgs av
sådana som för allt i världen önskade att den skulle
vara sann. Det gamla, tio gånger upprepade
skapelseordet i bibelns första kapitel står ännu alltjämt fast:
<sp>»vart och ett efter sin art»</sp>.

Pch det är gott, ty redan de naturliga
slutledningarna av denna lära äro alldeles för otrevliga. Har
människan en gång varit ett djur, så kan och måste
hon ju också under förändrade, sig allt
ogynnsammare ställande livsvillkor, t. ex. under en på nytt
inträdande istid och i alla fall långt före hela världens
slutliga förfrysning, åter bli ett djur. Spillers
yttrande, att de sista människorna komma att leva som
ekvatorialeskimåer, ha vi redan anfört. Vem går
överhuvud taget i borgen för att den under årtusendenas
lopp allt mer tilltagande excentriciteten av
himlakropparnas banor icke kommer att under lika långa
tidrymder åter avtaga, att icke utvecklingen en gång
kommer att av sig själv gå bakåt och människan genom
de alla redan genomlupna formerna åter bli en urcell
före solsystemets slutliga död? Universitetsprofessor
Emile Yung i Génève påstår ju: »att enligt
utvecklingslärans obarmhärtiga lagar» människorna, å ena

sidan genom industriens och å andra genom
samfärdsmedlens framsteg redan efter ett årtusende komme
att få längre och kraftigare armar men däremot
kortare och svagare ben, alltså få ett apartat utseende;
»det kommer», säger han, »att bli de långhäntas och
de kortfotades period».

Om vi än längre utdraga konsekvenserna av denna
lära, så framträder för vårt andliga öga en sällsam
framtidsmänniska! På några årtusenden kommer det
således genom skarpare naturligt urval, som ju bör
inträda vid fortsatt utveckling, att finnas olika
människoraser : krokiga bönder med oerhörda armar;
tjockhuvade kammarlärda med små, blott på läsavstånd
seende ögon och alldeles förkrympta små ben;
sexhändiga pianospelare med många och långa fingrar;
brevbärare, bestående nästan endast av två långa ben,
stadsbud däremot mer breda än långa o. s. v. —
Underliga, ledsamma utsikter.

Men vi fråga: Om förändringar, sådana som de
av professor Yung förutsagda, kunna väntas redan
inom tusen år, hur kommer det sig då att under flere
tusen år i Indien med dess stränga kastväsen och i
Egypten genom yrkets gående i arv från far till son
under långa släktled, således vid strängaste urval, inga
nya människoarter bildats?

Sedan vi skrevo ovanstående har utvecklingslärans
förkämpe och de radikales ledare Clemenceau i
förordet till sin bok »La Mêlée sociale» (samhällsstriden)
tydligt sagt ifrån: »Den som säger utveckling, säger
kurva: har toppen nåtts, så, återstår sedan endast det
långsamma eller snabba fallet mot den oundvikliga


undergången». Och han fortsätter: »Tiden är inne
för den lägre naturens stora revansch mot den högre.
I högsta elände kommer livet, som började i en
lycklig) födelsestund, att upphöra. Men skröplighet och
ålderdomssvaghet göra att människosläktet icke
kommer att känna allt det förskräckliga i sitt öde». Och
som enda tröst framhåller han för människan
»förmågan att drömma», le réve!<footnote>Figaro, 6 Mars 1895.</footnote>

Så störtar varje misstag sig själv och bär i sig
förfallets frö. Så se vi samma män, som för några
få år sedan segervisst förkunnade för världen att
vi icke härstammade från Gud utan från apan, nu
stå bekymrade och förskräckta inför sin egen läras
följder.

Darwinismens stora misstag är det fullständiga
underkännandet av den heliga individualiteten såsom
skapelsens grundvillkor och huvudsak. Är detta jag
blott en produkt av blinda inflytanden och
naturkrafter utan en gudomlig idé såsom en ädel och evig
kärna, sjunker världen 90 % i värde. Intet under
att materialisten, som medvetet eller omedvetet har
till mål att förringa denna skapelses, denna naturs
värde för att bringa den i jämnhöjd med sig själv,
med jublande sympati hälsade denna själlösa lära.
Men hur behagligt och förföriskt den än framfördes,
var den likväl i grund och botten icke vacker. Tron
att enligt Darwin Gud, enligt materialisterna
urämnet inlagt livskrafterna i en urcell och sedan
överlämnat den arma varelsen åt alla tillfälligheterna i
en blind kamp för tillvaron, så att den, under det den


mödosamt kämpade för uppehället, allt efter väder
och vind, värme och köld, torka eller fuktighet,
hungersnöd eller överflöd utbildade sig till än ett än
ett annat väsen — denna lära om ett kaos av
möjligheter, tillfälligheter och mödor har aldrig gjort något
överväldigande intryck på oss. Likaså beundra vi
ej en lära som säger oss att t. ex. giraffen för att
rädda livet i en tillfälligt inträffad torka måst sträcka
på ben och hals så långt, att den fått sin nuvarande
gestalt, och vore den läran sann, så kunde vi blott
sörja däröver, ty dess andliga konsekvenser äro
förfärande.

Hade Gud icke ställt hit arten såsom något
förblivande och fast, och rörde sig det organiska livet
på jorden i vacklande, föränderliga, städse i varandra
övergående former, så vore detta ännu
ohälsosammare för vårt andliga liv, än om dag och natt, veckor,
månader och år, sommar och vinter, ja jordens storlek
och vikt vore obestämda, växlande storheter. Ty vårt
tänkande och vårt andeliv hänger nära och
oskiljaktigt samman med skapelsens substans. Är icke
arten oföränderlig, då vacklar och grusas också den
klippa, på vilken hela språket, alltså vårt tänkande,
är byggt, substantivet eller namnet. Då hade vi icke
längre några substanser utan blott tillfälligheter, och
den närmaste följden därav skulle bli att så
småningom den tillfälliga företeelsen skulle förväxlas med
tingets väsen och substantiv och adjektiv övergå i
varandra och bli likvärdiga. Med osäkerheten och
ovissheten om begränsningen av enstaka företeelser
komme hela språket att bli osäkert, obegränsat, 

svammligt och dimmigt, liksom barn och obildade kalla allt
vad de icke riktigt tydligt fatta för »sak»; och som
en oavvislig följd skulle hela vårt tänkande, vårt
andliga liv bli svammligt, osäkert och allt värdelösare.
Artens oförstörbarhet, är ett nödvändigt villkor för
en sund andlig utveckling. Dess föränderlighet
betyder mänsklighetens andliga ruin. Ty att ett djur
skaffade sig horn eller en luden svans bleve slutligen
icke så underbart och för materialisten, som tror att
tjurar stångas därför att de ha horn, tämligen
naturligt. Men för den, som tror att först den gudomliga
andedräkten gjort jordklumpen till människa och att
kroppen lännu i dag blott är det synliga omhöljet
för den i densamma inneboende själen, vilken efter
behov, liksom den bildat sig ögon till att se med,
också bildar sig horn att stångas med och klor att
riva med — för den är frågan icke huruvida kroppen
utan huruvida den inre principen, själen med sina
egenskaper, kännemärken och grunddrag, kan förändra
sig. Och om så är, om den kan förändra sig i så
hög grad, att en ros så småningom blir en brännässla,
en vägglus blir ett bi eller en myra, ett lamm en
hyena, en turturduva en gam eller, vad som är
detsamma, att en råttas själ kan bo i en näktergal, eller
en svalas i en skallerorm eller en paddas i en fjäril
eller ett lamms i en tiger.

Vad är då själen enligt darwinistisk åskådning?
Blott ännu ett egenskapslöst och utan kännemärken
varande andligt men formlöst protoplasma (urslem),
ett svårbestämbart substrat. All skillnad mellan goda
och onda, rena och orena, begåvade och obegåvade

personligheter upphör, d. v. s. är blott alltjämt
uppstående och alltjämt bortdöende småvågor på ett hav
av omedvetet medvetande, har intet bestående och
följaktligen intet verkligt värde. Denna världsåsikt,
logiskt genomförd, förnekar den individuella fortvaron,
alltså själens odödlighet.

Då Gud skapat allt och vart och ett <sp>»efter sin
art»,</sp> såg han ».att det var glott».

*

Även den nu för tiden från många håll förutsagda
»entropien» eller världsalltets så småningom skeenda
utslocknande och bortdöende beror på en ensidig och
godtycklig förklaring av vissa sakförhållanden. Vi se
visserligen att det på himlen finns allehanda solar,
sådana som likt Sirius, Vega och Regulus tindra med
vitt ljus, andra såsom vår sol, Capella och Pollux
med gulaktigt och andra slutligen med rött ljus. Vi
draga av iakttagelser och även därav att den sista
klassen innehåller fler föränderliga solar än den första
den slutsatsen, att dessa röda solar med stor
sannolikhet en gång varit gulaktiga och dessförinnan också
vita men nu befinna sig i utslocknande, och vi
tillskriva deras tidvisa föränderlighet, åtminstone delvis,
en småningom skeende slaggbildning på deras yta.
Men att på grund därav fastslå att alla solar på
himlen en gång varit vita, att alla, även vår, en gång
skola bli röda och kallare och att därur härleda ett
slutligt tillstånd av mörker och köld, en världarnas
död av ålderdomssvaghet, detta är åter ett tydande

av sakförhållanden utöver deras räckvidd till förmån
för en teori. Denna tanke innebär tillika antingen
att det ingen Gud finns eller lätt denne skapare så
småningom kommer att finna sig urståndsatt att hålla
sin skapelse vid liv, att vidare hålla sin egendom
i rörelse eller, kort sagt, gör bankrutt.

Enligt Flammarion tyckes ingen glänsande stjärna
på Ptolemäus' lista ha slocknat ut. Ha på den sista
tiden sju stjärnor på himlen försvunnit, brunnit ut,
slocknat, dött, så ha i stället tretton nya kommit till
synes, fötts; ha somliga blivit något rödare, så ha
andra blivit vitare. Så syntes för Ptolemäus den sköna
stjärnan Capella röd; nu är den vitgul och har så
tilltagit i ljusstyrka, att den överglänser Vega. Även
stjärnan 6 i Perseus har på den korta tiden av fyrtio
år från röd blivit vit, och likaså är dubbelstjärnan
96 i Herkules, som först var grön och röd, nu vit.
Men huvudsakligen i Sirius, denna jättesol, som
sannolikt femtusen gånger överträffar vår sol i ljusstyrka,
ha vi enligt de klara överensstämmande vittnesbörden
av Cicero, Horatius och Seneca ett glänsande exempel
på en en gång röd (rödare än Mars) nu bländvit
sol. Den har således på kortaste tid — ty vad äro
tvåtusen år på himlen och för sådana världar —
och av okända orsaker tilltagit säkerligen mer än
hundrafalt i ljusstyrka och värme, varmed sannolikt
en motsvarande tillväxt i livskraft och härlighet hos
dess följeslagare eller planeter varit förknippad. Alltså
avtaga icke alla solar på himlen i ljusstyrka och värme,
utan många, kanske de flesta, tilltaga i bådadera, ehuru
vi icke veta huru eller varför.


Sålunda ligger världsalltets slutliga entropi icke
i sakförhållandena utan i en godtycklig, om ock för
mången till synes antaglig tydning av några
sakförhållanden. Stödda på andra sakförhållanden kunde
vi med lika rätt svara denna menings anhängare:
»Nej, världsalltet går icke den mörka
förstelningsdöden till mötes, utan genom tillväxt i kraft, ljus och
värme, ett härligt och allt härligare liv». Men även
detta vore på grund av den korta tid vi givit akt på
stjärnhimlen ett förhastat och utöver de nu kända
sakförhållandena gående påstående.

Man läre sig alltså att skilja mellan sakförhållande
och förklaring, hysa aktning för de klara
sakförhållandena och pröva den givna förklaringen. När en
sannolik, förnuftig och på sakförhållandena så mycket
som möjligt stödd förklaring — fullkomligt stödd på
sakförhållanden är ingen — erbjuder sig, må man
tacksamt mottaga den men vakta sig för nutidens
förklaringslust. Varför icke i många ting på frågan:
Hur förklarar ni det? öppet svara: Jag förklarar det
alldeles icke, jag håller mig till sakförhållandena och
väntar. Ju större den lärde är, dess bättre vet han
hur litet vi verkligen kunna förklara.

*

För det tredje beror denna obenägenhet mot
naturforskning och vetenskap hos många kristna på en
ensidig uppfattning av den stora sanningen att hos
Gud finns intet anseende till personen och att han

ger sin helige ande likaväl åt de små och fåkunniga
som åt de lärda och visa här i världen. Från Kristi
ord: »Jag prisar dig, fader, himmelens och jordens
herre, att du dolt detta (nämligen att Jesus Kristus
är Guds enfödde son, se den föregående texten) för
de visa och förnumstiga och uppenbarat det för de
fåkunniga» (Matt. 11:25) vilja vi icke borttaga ett
jota men bedja lika allvarligt läsaren betänka att Gud
för genomförandet av sina stora avsikter i
världshistorien icke valt obegåvade, om kunskap och vetenskap,
om mänsklighetens vetande och färdigheter sig icke
bekymrande människor. Tvärtom har han med sin
personliga vänskap och sitt omedelbara umgänge
hedrat och valt till författare av sitt ord sådana människor
som Abraham, vilken var en furste bland sitt folk
och umgicks med konungar, som Moses, vilken var
undervisad i all egypternas visdom, som Job, vars tal
var fyllt av djupaste och anderikaste natur- och
människokännedom, som David, vilken även om naturen
diktat oöverträffade hymner och lovsånger, som
Salomo, vilken författat »tretusen ordspråk och
ettusenfem sånger och i dem talat om träden, från cedern
på Libanon till isopen som växer fram ur muren, och
om djuren, om fåglarna, om maskarna och om
fiskarna» (1 Kon. 4:31—33); som Daniel, om vilken
det heter: »Nu vart denne Daniel överlägsen både
furstarna och satraperna, emedan en utomordentlig
ande var i honom, och konungen hade för avsikt att
sätta honom över hela riket» (Dan. 6:3). Då
Kristus i det ovan anförda bibelstället talar om visa, så
framgår det tydligt av hans ord att han menar denna

världens visa, vilka anse sig själva visa. Men att han
icke menar de i Gud visa bevisas därav, att
visserligen herdarna men också Österlandets <sp>visa män</sp>
kommo och tillbådo honom. Dessa tillförde honom
guld i hans egenskap av konung, rökelse i hans
egenskap av Guds smorde, myrra, som förkunnade hans
bittra lidande, vilket de även i kraft av sin vishet
förutsågo, ty de voro astrologer eller rättare sagt
astrosofer och sågo i stjärnvärlden fler och viktigare
ting än Laplace i sin »Mécanique céleste» (den
himmelska mekaniken). Och slutligen: till att predika
evangelium för hedningarna och arbeta »mer än de
alla» väljer Gud framför alla apostlarna en Paulus,
som var väl bevandrad i de skriftlärdas visdom. Och
likaså se vi hur de av Gud senare utvalda ledarna
för kristenheten, kyrkans verkliga furstar och
mänsklighetens andliga herdar, alla kyrkofäderna,
reformatorerna, en Augustinus, en Luther, en Calvin och
andra, ingalunda voro obildade och okunniga
människor. Tvärtom voro de sådana mångsidiga personer,
som, för att tala med den romerske skalden, icke
ansågo något mänskligt för sig främmande och om vilka,
i fall de levde nu för tiden, man med tillförsikt kunde
vänta att de, såsom nyss sagts om Luther, även skulle
betjäna sig av naturkunskapen för att högt och
härligt förkunna sin tro på en stor och vis Gud och
skapare av hela världen; liksom den icke troende
å sin sida nyttjar naturkunskapen för att predika sin,
icke i denna utan hos honom själv, befintliga
gudlöshet. (Här vilja vi i förbigående till likhet med
grundtexten rätta det ofta galet anförda bibelspråket

»att ha Kristus kär är bättre än all kunskap», till
»och känna Kristi kärlek som övergår kunskapen»
(Ef. 3:19).

Man vakte sig alltså för att göra en allt för långt
driven åtskillnad mellan helig ande och Guds ande,
som gör oss mottagliga för all kunskap och som ju
också är helig — eller med andra ord mellan inre och
yttre liv, som om de stode i strid !med varandra.
Ett allvarligt naturstudium med ett Gud hängivet sinne
leder icke bort från Gud, försvagar icke tron,
förmörkar icke själens inre syn, utan den som i sitt hjärta
bragt Gud och naturen i samklang med varandra
tackar dagligen Gud därför. Honom anfäktar icke längre
de lärdas tvister och gräl, ehuru han kanske om
många saker gärna tillstår att han icke begriper dem.
Var han går och står omfattas och omfläktas han
av Guds kärleks oändliga makt och kraft. Luft och
vind, källa, bäck och sjö, sten, växt och djur, alla
äro de för honom Guds eviga tankar; han glädjer
sig att han redan nu med svaga ögon får se något
av sin Guds skaparhärlighet. Han jublar i hoppet
att snart komma in i det verkliga världsalltet, i den
verkliga naturen, där verkligt ljus och verklig materia,
verkligt liv och verkliga krafter, alla väsens
verkliga enhet och verkliga former bilda en verklig och
evig skapelse, vilkens kännedom även där kommer
att bli vår uppgift och för vars härlighet vi komma
att evigt prisa Gud.

Och just av denna för långt drivna åtskillnad
mellan helig ande och Guds ande uppstår hos mången
kristen en förment konflikt mellan vetenskap och 

under. Även här fattas klart tänkande och lugn
överläggning. Må man ändå anse undret för vad det
utger sig för att vara, för det, varförutan det
överhuvud taget icke längre är något under, nämligen
något som sker utanför de hittills bekanta
naturlagarna, vare sig man anser det skett som följd av
högre lagar eller tillskriver det en godtycklig, alla
naturlagar överlägsen inverkan av Gud. Av denna så
enkla ställning och denna redan i begreppet »under»
liggande definition av undret följa två saker: För
det första att det är orimligt att förneka det. Att
påstå att inga under finnas, att under icke äro
möjliga, att de aldrig ägt rum är liktydigt med att påstå:
»Vi känna alla världsalltets krafter och lagar och
möjligheter! Vi ha sedan 4,000 år aktgivit på och
undersökt varje enskilt sakförhållande, såväl i den
enskildes liv som i folkens och tillika varje företeelse i
naturen, ja, i världsalltet så noga, att vi kunna fastslå
vad som är möjligt och omöjligt. Vi kunna vidare
under denna korta tidrymd draga säkra, ofelbara
slutsatser angående allt som någonsin hänt och tillika
angående allt som någonsin kommer att hända».
Man inser genast vilken inskränkt förhävelse det
ligger i dessa satser. Ty som professor Maudsley,
anförd av L. Büchner i »Kraft und Stoff» (sid. 181)
anmärker: »Det är högmod hos den mänskliga
okunnigheten att tro att något är omöjligt därför att det
förefaller oss obegripligt». Vetenskapen är icke i stånd
och kommer aldrig att bli i stånd att med ofelbarhet
bestämma vad som kan eller icke kan ske. Därmed
är undrets möjlighet såsom en för oss obegriplig

företeelse något som icke kan förnekas. Men den
gamla tvisten huruvida det äger rum på grund av
högre, för oss ännu obekanta naturlagar, eller till
följd av ett tillfälligt, plötsligt ingripande av Gud
är för oss gagnlös. Ty vi erkänna inga naturlagar,
som en gång uppfunna av Gud numera fortfara att
verka oberoende av honom likt ett en gång för alla
konstruerat och uppdraget ur. Utan vad vi för
korthetens och språkbrukets skull kalla naturkrafter är
för oss i grunden blott det ständiga utflödet av Guds
kraft eller krafter och i sista hand av hans vilja så
som i Uppenb. 4:11 den himmelska kören sjunger,
»För din viljas skull var det till och vart skapat !
Behagade det Gud att i denna sekund draga sig
tillbaka i det oskapade intet, i vilket han före skapelsen
var, så smälte i samma sekund världsalltet bort och
alla naturkrafter upphörde att finnas till. Så till vida
finns det intet naturligt för oss utan blott ett
gudomligt, och vi kunde lika väl säga: det finns intet under,
som: varje tillvarons företeelse är ett under.

Det andra som följer av nyss anförda definition
av undret är omöjligheten att vetenskapligt bekämpa
det Undret undandrar sig varje vetenskapligt
omdöme. Det har den store, men ingalunda
bibeltroende naturforskaren Tyndall erkänt och yttrat. »Att»,
sade han, »om det finns en Gud, denne är allsmäktig
och följaktligen även kan göra under är självklart;
vetenskapen har blott icke att befatta sig med
undret, emedan detsamma, om det finns till, ligger på
andra sidan om dennas bevis». Alldeles riktigt! säga
vi och ville anbefalla detta yttrande av en första

rangens forskare till behjärtande av många lärda män
av tionde och tolvte rangen, som alltjämt söka
bekämpa undret med vetenskapen. Det är ungefär som
om man skulle skjuta på solen med revolvrar och
repeterkanoner och hålla före att om blott vapnen
en gång bli fullkomligare, så skulle vi nog få henne
ned. Undrets väsen är just dess oåtkomlighet för
bevis och förnuftsgrunder, dess obegriplighet och
obevislighet. Den som söker att på något sätt begripa,
och förklara ett »under», den som vill »lägga till rätta»
eller »föreställa» sig ett sådant framblixtrande av den
ofattbara, gudomliga allmakten i denna värld, visar
därmed att han ännu icke vet vad ett under är, vadan
han vanligen med detta försök blamerar sig både
på det naturvetenskapliga och det kristliga hållet. Ett
vetenskapligt bevisat och förklarat under vore logiskt
motsägande. En än så framskriden zoologi kommer
t. ex. aldrig att kunna bevisa att Bileams åsna icke
talat och likaså litet en än så utvecklad och
djupgående fysik att de tre männen i den brinnande
ugnen brunnit upp eller att Kristus måst sjunka i havet.
Ty att det därvid icke gick naturenligt till det visste
till och med dåtidens barn. Den som genom s. k.
»vetenskapliga» slutsatser låter sin tro på under
bortdisputeras eller blott rubbas, är minst sagt ett oklart
huvud och gjorde väl i att först pröva sitt begrepp
om en »allsmäktig» Gud och i den saken komma på
det klara med sig själv. Gud är undret, och den
som icke tror på undret, tror heller icke på Gud,
även om han tror sig tro på honom, d. v. s. han är
andligen för svag att fatta båda. Undret kan icke

fattas av och med intelligensen, lika litet som
åskstrålen med handen; det skall skådas med och i
anden. Därför ha också ständigt ytligare naturer varit
böjda för att begabba det över deras horisont gående
undret, medan större, mera betydande och djupare
blickande människor städse och bland alla folk trott
på undret, och därifrån härleder sig ordspråket: Alla
stora män äro vidskepliga.

Alltså rör sig frågan ingalunda om huruvida du
kan tro eller ej på ett bestämt under, Elie
himmelsfärd eller Kristi gång på vattnet. Undret låter sig
lika litet förklaras som tillvaron; det finns eller finns
icke. Men finns det, så kan i dag eller i morgon eller
om tio eller tusen år något ske, som icke passar
samman med min lilla erfarenhet, med min ringa
kännedom om världsalltets lagar, ja, som står rakt i
strid därmed eller åtminstone tyckes stå i strid
därmed. Och då ha med ett slag alla under blivit
möjliga i dag, i går, i morgon, lika mycket om solen
står stilla på himlen utan någon rubbning i
solsystemet eller ett fattigt barn på sin bön hittar en slant
på marken. Men vi som tro på en Gud, vi tro redan
därmed på undret; ty en Gud som med avseende på
sättet huru han kan och bör uppenbara sig i sin
skapelse måste lyda några, till och med av honom själv
utfärdade, »naturlagar», vore icke längre någon Gud.
Vi se ju redan bland människorna att, där den
andligt obetydlige och svage bara ser och finner en
utväg och ett medel eller intet alls, där hittar en
stor, snillrik människa liksom lekande på ett helt
dussin utvägar och förträffliga medel. Visserligen


känner människan till bara ett bästa, men Gud känner
till oändligt många bästa, emedan han är det
oändligt goda.

Mången inser heller icke undrets nödvändighet.
Gud behöver det ju icke; under gör han icke för sin
egen skull redan därför att det för honom icke finns
några under, vare sig han skapar nya solar eller
låter en liten mask födas. Men för vår skull gör
han under, på det att vi icke skola tillbedja Gud
som natur och naturen som Gud. Gud gör under
för att framställa sig som något annat och högre än
denna natur och för att säga åt var och en som icke
är landligt blind: Jag är i naturen, men jag är icke
naturen, jag är dess skapare; och liksom jag skapat
den av fri vilja, så kan jag efter eget behag förändra
den när som helst Till »tecken», såsom bibeln alltid
kallar undren, måste under ske. Det är deras logiska
grundval och tillika ett fattigdomsbevis för den icke
troende: »Om I icke fån se tecken och under, tron I
icke!» Och emedan undret visar oss en Gud, som
alltid är närvarande, alltid beredd att ingripa till sin
ära och de sinas hjälp, mången gång även till dom
över de otrogna, fördenskull bekämpar djävulen ingen
handling, ingen företeelse i världshistorien så ivrigt
som det gudomliga undret, om han också med känd
karaktärslöshet tillåter sina anhängare att tro på de
mest uppblåsta under av spiritistisk andeframkallning
och materialisation eller kortspådomar.

Ty undret undgår människan icke, även om hon
skjuter det så långt som helst ifrån sig i tiden och
rummet, och till och med den såsom underfientlig

uppträdande materialisten tror på under. Visserligen
icke på sådana som ägde rum så sent som för 1800
år sedan och då intygades av många aktningsvärda
människor, av vilka flera med glädje dogo för
sanningen av sin övertygelse, men väl på sådana som
skulle ha skett för miljoner år sedan och icke
åskådades av någon som kunde intyga deras äkthet. För
att icke tro på skapelsen, tror han på den obevisade
uralstringen eller hämtar med stora kostnader livsfrön
från obekanta världar. Att Kristus återuppväcker en
människa, alltså åter gör levande en organism som
redan varit levande, tror han icke men väl att
organismer en gång uppstått ur den döda materien. Att
Gud för ett bestämt ändamål upplät åsnans mun,
så att hon yttrade några ord, kan han alls icke tro,
men att en apa en gång utan att veta varför så
småningom började tala och tillägnade sig en mänsklig
strupe, det tror han! Att Gud, som skapat elden och
även människan, på några ögonblick gjort tre män
eldfasta förefaller honom som en osmaklig saga, men
väl tror han att organiska frön hållit ut miljoner år
i det glödande världstöcknet och i den smälta
graniten. Ja, till och med en naturforskare sådan som
Tyndall tror att liksom alla livsfrön, »så ha även
uppfinning, förstånd, vilja, i alla sina uppenbarelser en
gång innehållits bundna i ett eldmoln!» — Om det
så icke är ett under! — Och så vidare.

Vi ändliga väsen sväva i oändligheten, men
oändligheten är ett under för den ändliga, skapade
varelsen, låter sig icke fattas och förstås genom tänkandet.
Eftersom vi leva, röra oss och ha vår varelse i denna

oändlighet, så är hela vår tillvaro invävd med
undret och byggd på detta. Ett under, ett obegripligt
under, som aldrig kommer att kunna förklaras, är
människans uppkomst i moderlivet, ett under hennes
liv som en oförklarlig förbindelse och växelverkan
mellan Gud och materia, kropp och själ Ett under
är hennes ätande och drickande, och obegripligt är
att det stycke bröd, som i morse låg på bordet, nu i
mig som kött och blod och hjärnmassa känner smärta,
vill och tänker. Och liksom hennes liv, så är också
hennes död ett under.

Till och med tvivlaren Tyndall skriver: »Ingen
fördomsfri forskare kan sluta sina ögon för den
omständigheten, att den långa kedjan av hans
undersökningar också är en kedja av under, medan det finns så
kallade fria andar, som inbilla sig med sitt garnnystan
kunna pejla världsalltets outgrundliga djup.»<footnote>Fragmente, Neue Folge.</footnote>

Så simma vi vid närmare påseende i undret som
fisken i havet, och vad vi kalla »under» är blott det
för oss ovana fallet av enstaka regndroppar i detta
botten- och strandlösa hav. I stället för den allmänt
bekanta satsen: dumma och vidskepliga människor
anse allt naturligt för underverk, så snart de icke
förstå det, vilja vi rättare säga: dumma och ytliga
människor anse allt underbart för helt enkelt och
naturligt, så snart de inbilla sig förstå det. Ty under
är en väsentlig beståndsdel och grund för all tillvaro
(t. ex. i den så kallade slumpen) och för allt varande;
och om intet jota i skapelsens bok, om ingen atom
av alltet kan ens <sp>en enda av jorden</sp> född säga: jag

förstår det, jag fattar det, jag behärskar det! Fly
in i den eviga materien, göm dig i det eviga mörkret;
även här stirrar undret emot dig, en avbild av den
allestädes närvarande Guden, som du gärna ville men
icke kan undkomma.

Den hos oss medfödda] och oövervinnliga böjelsen
för det underbara, t. ex. i barnsagan, den rysning
och den glädje varje människa erfar i det underbaras
närhet visa att det existerar. Den i barndomen
bortrövade och som svinaherde uppfostrade
konungasonen ler klentroget, när man berättar för honom om
hur mäktig och rik hans fader är och om att han
själv en gång skall komma att härska över miljoner,
över mäktiga härar och talrika tjänare. Så göra också
många människor, le enfaldigt och hålla varje under
för humbug, emedan de leva i en sådan andlig
vanmakt och nervsvaghet, att de äro ur stånd att höja
sig över det vardagligas synpunkt. Varje gudomligt
under (det finns också djävulska) är ju ett materiens
förandligande, fett lösgörande från de s. k.
naturlagarnas fjättrar, ett blixtsnabbt försättande in i den
eviga naturen, en '"handling från och ett bevis för
en högre, fullkomligare, rikare och friare värld. T. ex.
när Kristus går på vattnet, uppväcker döda, botar
sjuka, ty därtill är människan skapad, att hon skall
stå <sp>över</sp> elementen och krafterna, att <sp>icke</sp> dö och
<sp>icke</sp> vara sjuk.

Men om andra göra sig lustiga över att undret
icke uthärdar vetenskapens ljus, svara vi: Ja visst!
Liksom den ömtåliga rotspetsen, varpå växtens liv
beror, blott verkar i det djupa, tysta, mörka och 
suger liv ur döden; liksom hjärtat, förborgat i
människans bröst, outtröttligt tillför hela kroppen liv, och
liksom båda, blottade på dissektionsbordet, genast
upphöra med sin verksamhet och vägra att förråda sina
livshemligheter, så är det också med undret, vilket
bottnar innerst inne i själen, men tystnar inför den
gapande hopen och fordrar tro både hos den som
utför det och hos den som åser det. »Han kunde
icke där utföra många under för deras otros skull»
(Matt. 13:58). Liksom all åtrå är tilldragande, så är
all fiendskap förlamande och dödande, sådana äro
andens eviga lagar. Varje talare, skådespelare,
författare och konstnär vet hur han av åhörare- och
åskådareskaran kan antingen förlamas genom köld och
hån eller genom andlig sympati bli hänförd,
elektriserad och uppeldad till att åstadkomma sitt allra bästa.
På samma sätt stiger gudsbarnets troende, starka bön
ända upp i himlen, sätter där gudomens krafter i
rörelse, så att de låta underbar bönhörelse regna ned,
överhoppande det sunda förnuftets alla stängsel och
skrankor, men detta är lika obegripligt för den icke
troende som solljus och färgprakt för en blind. Ty
undret har det gemensamt med allt annat högt och
härligt, att det behöver ett särskilt sinne för att kunna
iakttagas. Den som genom botövning, självförsakelse
och stark, oavlåtlig bön närmar sig alla andars fader,
höjer sig även så småningom till de världar, där
undret hör hemma. Den som med blicken ständigt
riktad mot jorden blott söker gods och guld och
njutning blir småningom blind för allt högre. Sinnet,
det andliga synsinnet, avtar och går till sist alldeles
förlorat för honom, så att han till sist i det största
och djupaste, i det sannaste och skönaste blott vädrar
bedrägeri och humbug. En förfärlig dom!

*

Man vore hågad att tillropa många av nutidens
bildade människor: »Huru länge halten I på båda
sidor? Är Herren Gud, så vandren efter honom! Men
är Baal det, så vandren efter honom!» — De växla
ömma blickar med otron men vilja likväl icke kasta
religionen över bord.. Att det finns en Gud antaga
de naturligtvis, men självklart icke bibelns så
mänskligt tänkta Gud. Utan de tala då och då om ett
»högsta väsen», om en »god försyn», om »en vänlig
skickelse» och dessutom inom familjen om den »käre
Guden». Åt bibeln och bibliska under le de överlägset.
Berättelsen om skapelsen och syndafallet äro för dem
sagor, visserligen ärevördiga men förrådande högst
primitiva åskådningar. Och under äro blott bilder
som böra uppfattas andligt. Men sina barn låta de
döpa, undervisa och konfirmera i den tron, att allt
detta är idel ofelbara gudomliga sanningar. De
beröras oangenämt av läran om bot och omvändelse
men tillika av den materialistiska läran »att kärlek,
tro och hopp blott äro kemiska produkter». De hålla
sig mången gång för barnens och tjänstfolkets skull
med missions- och söndagsblad men också med
tidskrifter mera lämpade för salongsbordet, som utbreda
»upplysning» och förtäckt eller till och med öppet
göra narr av den sanna kristendomen. De höra om
morgonen i kyrkan mer eller mindre uppmärksamt på
en till och med utpräglat kristen präst, men om aftonen
gå de på ett populär-vetenskapligt föredrag, i vilket
bevisas att skapelse och syndaflod blott äro folksagor
och myter. Eller också gå de på teatern och deltaga
i skrattet åt den fanatiska prästens eller den sig
himlande skenheliges ofta förekommande figurer. Kort
sagt, de rygga tillbaka för varje öppet, konsekvent
genomförande av en grundsats, för varje andlig kamp,
vilja gärna uppträda som upplysta kristna, som ett
mörkt ljus eller ett svalt värme och komma med
all sin tolerans, välmening och jämnstrykning
därhän, att de bli människor, som varken Gud eller
djävulen kan glädjas över.

Följderna av denna andliga karaktärslöshet äro
fruktansvärda. Världen demoraliseras icke av en Nero
eller Attila, icke av de stora förbrytarna,
gudsfienderna och anarkisterna; dessa ha snarare ett gott
inflytande, i det de konsekvent och avskräckande
genomföra det onda. Ty varje klar uppenbarelse av
en grundsats är hälsosam. Visade sig djävulen i
synlig måtto här på jorden och alldeles sådan som han
är, så skulle hans bästa anhängare avfalla från
honom. Det vet han, och därför döljer han sig.

Det sociala fördärvet utgår tvärtom huvudsakligen
från medelklassen, som utgör ett dagligt föredöme
för de lägre samhällslagren och av dem anses för
»bättre folk» och som själv också tycker sig vara för
mer än de andra. Arbetaren, den fattige, proletären
ser och känner med sig att »överklassaren» med sin
smula fromhet och respektabilitet och sin förnäma
polityr dock i grunden kännetecknas av en mild
karaktärslöshet och en behaglig egoism och att hos
denna människa, som efter Kristus bär det kristna
namnet, den enda strävan består i att rakt i strid med
Kristi ord söka få det gott i detta livet och där
inrätta sig så bekvämt och varmt som möjligt. Hur
mycket än denna strävan vidlåder oss alla, blir varje
liv föraktligt och värdelöst, om det icke äger något
annat mål, ty även varje djur vill vara till och helt
visst ha det så bra som möjligt. Åtminstone borde
man avstå från att låtsa sig vandra mot himlen, ett
hyckleri, som varken bedrager Gud eller människor,
och öppet bekänna: »Jag lever i denna värld, med
denna värld och för denna värld men ville gärna
av försiktighet och feghet hålla en bakport öppen,
för den händelse det ändå skulle vara något bevänt
med bibel och religion, yttersta dom och evighet».

Låtom oss i främsta rummet allvarligt eftertrakta
visshet och konsekvens inom religionen, ty här som
på intet annat område förlamar och förgiftar halvhet
och hyckleri hela vårt liv. Det är ett fruktansvärt
ord detta: »Ack, att du vore kall eller varm! Men
nu är du ljum, och därför vill jag utspy dig ur
min mun».

Men tänker mången människa om den hittills
omtalade kristliga naturåskådningen: »Min affär, mitt yrke
lämnar mig ingen tid till att begrunda sådant», så är
detta ett självbedrägeri. Vi vänta, ja, fordra enligt
lag av en ordentlig mästare att han icke skall överhopa
sina lärlingar med så mycket arbete, att de icke få
någon tid övrig till sin andliga utbildning. Skulle
då Gud, den store läromästaren, sörja sämre för sina
lärlingar, människorna, och väl giva dem tid och
tillfälle att förvärva sitt lekamliga men icke sitt andliga
bröd?

Då man ser hur aposteln Paulus som tältmakare
fann tid att evangelisera världen, då en skomakare
som Jakob Böhme, en bandvävare som Tersteegen,
en kopparslagare som Bunyan, en bonde som Michael
Hahn vid sidan av sitt yrke utarbetade andlig näring,
icke blott åt sig själva utan åt tusenden, så måste man
med blygsel tillstå: tid att söka andligt bröd fattas
ingen utan blott allvarlig vilja. Ack, att vår önskan
och vilja dag och natt vore: Excelsior! (Allt högre!)
Ty himlen är hög, och mången som gärna ville ditin
kommer i en annan värld att till sin skada få erfara
att Gud är hög! Man kommer icke till honom genom
att dag för dag och vecka efter vecka vältra sig i
jordens stoft och tvista om jordiska ting och
omsorger, ej heller genom att arbeta aldrig så flitigt i
sitt yrke, förtjäna, spara, redligt och ärligt försörja
sig och sina barn och tillförsäkra dessa en bekymmerfri
framitid. Allt detta göra även hedningarna.

*

Låtom oss nu i korthet se vad bibeln säger oss
om naturen.
Den börjar icke med syndafallet och löftet om
frälsning, ty hur stort och förtjänt av evig tacksamhet
detta än är, så har Gud likväl icke skapat människan
till att synda och bli frälst. Utan majestätiskt stå i
bibelns början dessa ord: »I begynnelsen skapade Gud
himmel och jord». Här, genom denna klipport går
vägen från evigheten in i tiden. Här ha vi det
mänskliga tänkandets »Herkules stoder», bortom vilka blott
det oändliga, outgrundliga gudomens i sig själv
saliga och ingen skapelse behövande hav evigt rör sig
och svallar. Har Gud en gång blivit allt i alla och vi
i honom, få vi skåda vad det var som förmådde honom
att utträda ur den eviga vilan och självtillräckligheten,
föda sonen och i och för och genom denne förstfödde
skapa allting. Men så länge vi leva i en dödlig kropp
böra vi icke forska därefter, ty detta, säger Jakob
Böhme »gör själen vimmelkantig». Men stanna likväl
här, du vandrare genom eonerna, ty redan här viker
vägen av åt höger eller vänster. Är detta första ord
icke sant, så kasta bort din bibel: den börjar med
en lögn! Men finns det en begynnelse, en Gud, en
himmel och en jord, och har Gud skapat dem, då
är bibeln sann ända till sitt slutord om den nya
himlen och den nya jorden. Kristen eller förnekare!
Något tredje finns ej, och om mången hela livet igenom
balanserar aldrig så skickligt på den höga stången,
så faller han dock i dödsögonblicket till höger eller
vänster.

»I begynnelsen», så börja alla religioner och
världsförklaringar. Vi skola se att detta ord också är mera
vetenskapligt berättigat än materiens evighet. Men
efter detta stora ord vänder bibeln sig till jorden.
Visserligen hade Gud kunnat låta berätta för oss om
himlarnas himlars härlighet, om änglar och
ärkeänglar, kerubim och serafim, troner och väldigheter, hur
och varför Satan föll och drog legioner änglar med
sig i djupet och tillika om de tallösa under Gud genom
sitt mäktiga ord låtit uppstå på miljoner
världskroppar. Men hade han skrivit det på himmelskt tungomål,
så hade vi icke förstått det; hade han åter berättat
det på jordiskt språk, hade det blott hos oss väckt
ett otillfredsställt frågande och avlett vår
uppmärksamhet från det hälsosamma betraktandet av vår egen
intighet, vår synd och vårt frälsningsbehov. Och
eftersom bibeln talar till jordinvånare, talar den jordiskt
och mänskligt med oss. Den talar liksom vi alla —
till och med den största astronom — om hur solen
dagligen går upp och ned, ehuru det strängt taget
icke är solen utan jorden som går. Eller borde Gud
jämte bibeln för folket ha utgivit även en
vetenskaplig upplaga av densamma? På vilken vetenskaplig
ståndpunkt borde den då ha stått? Ungefär på
Ptolemäus' eller Kopernikus' ståndpunkt eller på någon
tillkommande, t. ex. den som intages av människorna
år 2000 eller 3000? Eller på sitt eget absoluta
vetandes, alltså en bok som redan på grund av sina
för höga uttryck vore för oss obegriplig. Bibeln vill
icke ge oss en förklaring på skapelsen utan visa oss
Gud i skapelsen.

Och nu beskriver detta ord för oss i storartad
lapidarstil (inskriptionsstil) skapandet av en gudomlig
natur. »Jorden var öde och tom, och mörker betäckte
djupet» — tillika ett alltigenom vetenskapligt språk!
Över en het granitskorpa en het ocean, och därovan
en ogenomtränglig dunstkrets, rik på kolsyra. — Men
på Guds bud blir det ljus. — Dunstkretsen svalnar,
ångpartiklarna strömma ned, och jorden simmar i ett
hav av ljus utan natt. — Svävar den månne i och
genom ett ljustöcken, sådant vi se flerstädes på
himmelen? Det vore ovetenskapligt att förneka denna
möjlighet. — »Och Gud sade!» — och ytterligare klarnar
denna dunstkrets, blir luft, »ett fäste som skiljer
vattnen i skyn från vattnen nere på jorden»; ett skenbart
obetydligt sakförhållande, som icke finns omnämnt i
någon annan världsförklaring, men dock hur
oändligt viktigt! — Fråga alla jordens lärda män varför
icke genom avdunstning en ogenomtränglig fuktig
dimma kommit att omsluta jorden och utestängt oss
från solskenet och varje kunskap om världskropparna.
— Högt över oss sväva dock molnen, drivna av
vinden, och bevattna jorden. Genom denna luft
möjliggöres ett väldigt kretslopp av vattnet, lika viktigt
som blodets kretslopp i kroppen. Osedda stiga
dag och natt hela Amasonfloder och Mississippifloder
mot himlen och nedfalla igen, avspola bergen, bilda
Holland av slamm från Alperna, Sydamerikas
slättland av avlagringar från Kordillererna, utjämna och
sänka; men lika oavbrutet verka de underjordiska
krafterna, och ännu alltjämt »höja sig bergen och
sänka sig haven».

»Och det blev afton» — ty redan då kallade Gud
ljuset, alltså ljustiden, oavsett dess längd, dag och
likaså mörkret natt (1 Mos. 1:5). — Med denna 5:e
vers säges tydligt ifrån att Gud här icke inlåter sig
på något mätande eller angivande av dessa »dagars»
storlek; de äro ljustider, avbrutna av lika långa
mellantider av mörker; huru långa? Därom står i
bibeln intet ord, och vi ha i själva bibeln gott om
exempel på att det hebreiska ordet jôm betecknar en
obestämd tidrymd (1 Mos. 25:33; Es. 2:17, 20 o. a.).
Efter en lång ljusdag frambröto djupens vulkaniska
krafter, liksom vid Jorullos framträdande i Mexiko
(1734) och nyligen vid Krakatoas sjunkning vid Java,
blott mycket väldigare, och inhöljde jorden i en lång
natt; även detta är en alltigenom vetenskaplig
föreställning. Då sade Gud: »Haven församle sig, så att
det torra må synas», och det uppstod två
motsatser, två världar, skilda åt som dag och natt, höjd
och djup. Det som lever i vattnet dör på land; det
som lever på land dör i havet. — Och Gud sade:
»Jorden frambringe!» Ordet, »logos», har gjort det,
icke atomerna och naturkrafterna; de veta intet om
livet; hur skulle de kunna alstra sådant ur döden?
Och på det nyfödda landet utvecklade sig genast
allehanda växter i den heta kolsyrerika luften, täta
skogar av yppigt frodiga araukarier, kalamiter och
ormbunkar, våra stenkolslager. Cuvier, paleontologiens
grundläggare, säger i sina »Discours sur les
révolutions du globe»: »Moses har åt oss efterlämnat en
världsförklaring, vars noggrannhet med varje dag
bekräftar sig på ett beundransvärt sätt».

Det är rent löjligt pedantiskt att förebrå bibeln
och Moses för brist på noggrannhet eller till och med
för osanning, därför att han vid en kortfattad
uppräkning av skapelsens huvudmoment, t. ex. vid
skapandet av en kolossal växtvärld, icke genast 
omnämner de små havsdjur, som då levde. Som om han
på något sätt varit förpliktad att lämna oss en
noggrann katalog över samtliga organismer. Eller säger
jag månne en osanning, om jag skriver: »på Tacitus tid
betäckte ännu mörka barr- och bokskogar en stor
del av Germanien», därför att jag icke samtidigt
omnämner snäckorna på stammarna och salamandrarna
i gölarna? Om denna och den övriga bibliska
framställningen säger prof. Quenstedt beundrande: »Moses
var en stor geolog, likgiltigt varifrån han kan ha
hämtat sin vishet», liksom han också yttrar: »Den
ärevördige Moses, som låter växterna uppträda först, är
ännu icke vederlagd, då just i det understa lagret
också havsväxter förekomma». Och om solens
skapelse på fjärde dagen (om solen och månen heter
det för resten i bibeln icke »bara» [== skapade], utan
»asah» [= beredde] tillaglade) utropar han: »Hur sant!
ty den lilla jorden måste taga form långt före den
jättestora solen».<footnote>Die Schöpfung, sid. 8 och 27.</footnote> Om denna uppfattning är den
riktiga vilja vi icke undersöka här, men väl fastslå att
man kan vara en stor och lärd naturforskare och
geolog utan att liksom så många små anse det för sin
vetenskapliga plikt att föraktligt rycka på axlarna.
Likaså säger Moldenhauer: »Jorden måste förr hinna
till slutet på sin daning till klot än solen, och först
långt efter dess uppkomst framträdde ur
töckenbildningarna på himlen en sol, liten i omkrets, bländande
i ljusstyrica».<footnote>Das Weltall 1884, Bd. I, kap. 8.</footnote>
Och åter frambröto ur djupen eldskrafter och

höljde jorden i natt och mörker; nya berg höjde sig
och djup sänkte sig, tills vila slutligen åter inträdde
och ljuset syntes på nytt.

Då sade Gud: »Vattnen vimle av levande djur,
och fåglar flyge över jorden!» Och ännu alltjämt
vimla vattnen, och man fruktar nästan, då man
betraktar dem, att livet i havet skall bli alltför rikt och
utfylla oceanerna. Då uppstodo de stora
havvidundren, de miljoner ödlor, som vi finna förstenade i
Jurabergens skikt.

Och när, efter lång natt och fruktansvärda
omvälvningar, det majestätiska skaparordet åter ljöd,
uppträdde allehanda fyrfota djur och nutidens träd,
och efter dessa och icke skild från dem genom någon
natt — även det en geologisk sanning — människan,
enligt Elohims  råd skapad till Guds  avbild.

Gentemot denna världsförklaring kommer kritiken
ingen vart. Den som förnekar att enligt detta ord
först djupet, havet, betäckte jorden och mörker
djupet, att sedan de första kontinenterna och bergen
höjde sig, att därpå en kolossal växtvärld uppstod,
att sedan miljoner vattendjur uppträdde, på vilka först
senare följde en värld av fyrföta djur och till sist
människan — han <sp>förnekar bibeln och
geologien.</sp>
I denna gudomliga natur skulle således människan
leva, över den skulle hon i gudomlig kraft härska
och höja den till Gud. »Du bör (icke får) äta av
alla träd i lustgården». Är det alltså sant eller ej att
människan är skapelsens herre, att fruktan för henne
och skräck för henne är över alla djuren, men tillika
att hon känner sig fallen och rädes, emedan hon
är naken?

Och nu framställer bibeln för oss mänskligheten
i innerligaste samband med denna natur. Emedan
människan föll, förbannas jorden för hennes skull,
och likväl måste hon nära sig av den, tills hon blir
jord igen, såsom hon ursprungligen varit.

Sedan vattnen ovantill och vattnen nedantill, som
genom Guds vishet skilts åt, genom människans synd
åter flyta samman och dränka mänskligheten,
förbannar Gud tornet och staden och låter bärarna av sin
vilja och ande, en Abraham, Isak och Jakob leva ute
i den fria naturen. De vandra från höglandet till havet;
och på bergen, i eklunden, vid palmer intill källan
få de tillbedja honom och vinna andlig storhet. Den
ädla, få men storartade linjer företeende österländska
naturen måste bilda bakgrunden till deras andliga liv.
Moses, denne den största av alla profeterna, Guds
särskilda vän, låter Gud, efter slutad studietid vid
Faraos hov, i fyrtio år bli andligt styrkt och åter
naturlig vid berget Horeb i den mest storartade natur
i världen, hav, berg och öken på en gång, innan han
åt honom lämnar hans världsuppgift. Sedan
uppfostrar han just i denna Sinais öken åt sig ett folk, som
han för in i ett land, flytande av mjölk och honung.

Storartad är Sinailagens naturåskådning, ja, denna
lag har naturen till grundval. Icke ett industri och
handel drivande folk bör Israel vara, ej heller ett
fiskar-, jägar- eller herdefolk utan ett naturfolk i ordets
vackraste bemärkelse. I och med naturen, av Guds
välsignelse i denna natur och av dess frukter skall

folket leva, fira sina högtider med naturen, städse
bringa Gud förstlingen av denna av honom skapade
och av honom helgade natur. Åt denna natur skall
det också ge dess sabbat och vederkvickelse, dess
jubelår, behandla den alltigenom rättrådigt och
skonsamt. Och som en ljuvlig lön för dess lydnad lovar
Gud Israel sina rikaste naturgåvor, säd, olja och vin
och fruktbringande regn. Det är sköna folkideal,
därför alt de äro sunda, sunda, därför att de äro
naturliga, och naturliga, därför att de äro gudomliga.

Välgörande och upplyftande är det vördnadsfulla
utförandet av detta människans förhållande till
naturen i den judiska traditionen. Skön är denna aktning
för »Jehovas skugga», som den kallar skapelsen; detta
erkännande av den alla naturens riken genomgående
skillnaden mellan rent och orent, denna fruktan för
brott mot den gudomliga »zurahn» (formen) hos
något väsen eller fruktan för att genom någon
våldsåtgärd eller konstlad uppfödning eller blandning
utplåna denna form. Skön är denna tro att varje
grumling av den jordiska naturen frambringar en
motsvarande grumling av den högre naturen, varöver
änglarna sörja, emedan deras kraft att påverka naturen
till Guds ära och människors fromma därigenom
försvagas.

Och på denna naturliga grundval uppbygger lagen
den gudomliga och mänskliga rätten, som ligger
förborgad i denna natur, ty naturen är lagen. Först
fastslår den att varje skapat väsen såväl som hela
skapelsen står inför skaparen och bör vandra inför honom.
Teokrati (staten styrd av Gud) är det naturliga. Ty
är Gud världsalltets skapare och uppehållare, är han
också dess konung, och honom tillkommer den högsta
ära och ständig tillbedjan, och hans tjänst är
tillvarons ändamål och lycka för den skapade varelsen.
Var han går och står, om dagen och om natten,
hemma eller ute på fältet, står israeliten inför Jehovas
flammande ögon, inför den heliga, nitälskande
Guden, som icke anser syndaren oskyldig; därom
påminnes han i vart ögonblick av sitt liv genom den
fruktansvärda lagen med det obevekliga straffet:
»Denna själ skall utrotas ur sitt folk». Den högsta
värdigheten är att få tjäna Gud. En sjundedel av
jordelivet tillhör denne Gud. Ovillkorligen skall plogen
skäran, vinpressen och även tjänarinnan och tjänaren,
oxen och hästen vila 24 timmar. Ve den man, som
gör så mycket som att samla en risknippa; han är
dödens. Ett uppehåll i all mänsklig verksamhet och allt
arbete inträder, och den skapade varelsen måste stå
fullkomligt sysslolös inför sin skapare. Hur
betydelsefullt är ej detta!

Djupt symbolisk är gudstjänsten. Därute i denna
världens öken står den stora hopen, de utvalda gå
genom eld och vatten fram mellan kopparhavet, som
avtvår orenheten, och Ariel, Guds lejon, som förtär
offret, in i helgedomen, där den oupphörliga trefaldiga
uppenbarelsen av Gud äger rum, en sak som var
välbekant för israeliterna enligt vad som framgår av
Kabbalan. Alla väsens fader och försörjare ger
dagligen tolv bröd, ett åt var och en av de tolv
stammarna; sonen, Maschiahn (Messias), frambär 
oavbrutet till fadern den doftande förbönen, och den
helige ande lyser evigt sjufaldigt. Och innerst, i det
allra heligaste, tronar i mörkret mellan keruberna, Gud,
som ingen människa kan se och fortfara att leva och
till vilken blott översteprästen med bävande hjärta
en gång om året får frambära den med blod fyllda
gyllene skålen, blodet som är allt levandes själ. Hur
skön är icke denna avbild av det himmelska templet!

Sedan lagen reglerat den tjänst, som människan
är pliktig att ge åt sin Gud, uttalar den över
människorna den stora naturrätten. Först livets helighet,
det fruktansvärda i blodskulden och den allena sanna
rättsgrundsatsen: öga för öga, tand för tand, liv för
liv. Den då för tiden brukliga slavhandeln straffas
med döden. »Den som stjäl och säljer en människa
skall döden dö». (2 Mos. 21:16.) Sedan kommer
familjens och äktenskapets helgd, faderns makt,
moderns anseende; den som slår eller förbannar far eller
mor skall döden dö. För fadermord finns intet straff;
ett sådant brott är otänkbart under den mosaiska
lagen. Sedan kommer familjens, den enskilda stadens,
stammens och till sist hela folkets solidaritet. En för
alla och alla för en i förbannelse som i välsignelse.
Slutligen fastslås äganderättens okränkbarhet, men
tjuven straffas milt, ty penningar och ägodelar äro icke
heliga. Därtill komma förträffliga, även på
naturgrundsatser fotade institutioner, t. ex. de äganderättslösa
prästerna, vilkas arvedel Jehova är; den kostnadsfria
och offentliga rättskipningen genom de äldsta,
åldringarna, med vadsrätt i svårare fall till prästerna, vilka
å sin sida ägde att rådfråga Urim och Thummim<footnote>Ädelstenar tillhörande den prästerliga värdigheten, på
vilka prästerna kunde avläsa Jehovas vilja.<tab>(Övers, anm.)</footnote>;
tillflyktsorterna m. m. Hur lätt och utan kostnader
fungerade icke denna naturstat; en fast men böjlig,
utåt tillsluten helhet, inåt tillåtande ett fritt,
patriarkaliskt liv. Fängelset, tukthuset, häktet kände denna stat
icke till, för att nu icke tala om tortyren och
medeltidens grymhet. Gör någon en skada på din egendom,
så tillfaller han dig som träl, dock icke över sju är
(2 Mos. 21:2); vedergäll honom ont med gott,
uppfostra honom genom nyttigt arbete till en duktig och
nyttig människa, och lyckas dig detta, och vill han
efter sin tjänstetids slut icke vidare bort från dig,
så upptag honom till familjemedlem. Vi däremot sätta
med kostnad för staten och till den dömdes fördärv
en tjuv på tukthus för att bli honom kvitt.

Men även livets skönhet, glädje och poesi komma
genom denna Sinailag till sin rätt. Präktiga och
obligatoriska fester, grundade på naturens kretslopp, tjäna
till att göra bandet mellan folket starkt. Hjärtligt
medlidande med den svage, med främlingen, med
änkan, med det fader- och moderlösa barnet göres till
en plikt. Husdjuren, träden och till och med marken
böra få vad dem tillkommer; all vinningslysten
exploatering är förbjuden; välvillig befrielse från
krigstjänst tillförsäkras i många fall; vill du ha en pant
av en fattig man, så vänta utanför, tills han kommer
med den! Men hur strängt Jehova än straffar orätten
och synden, vill han likväl icke ha ett folk av
grubblande melankoliker. »Du skall fröjda dig och vara

glad med din tjänare och tjänarinna och med
främlingen och äta och dricka av allt det varmed Gud
välsignat dig». För detta folk fanns ingen
existensfråga, varken i krig eller fred, varken i politiken eller
nationalekonomien, varken för staten eller den
enskilde utan blott en fråga om lydnad eller olydnad.
»Om I lyden mig», säger Jehova, »skall jag befalla
välsignelsen att den bliver över eder! Om I icke
lyden mig, vill jag utrota ieder utur landet!» — Vi
kristna kunna lära av Israel, vi, för vilka
existensfrågan, den ständiga fruktan för vårt lilla korta
jordelivs bestånd, behärskar allt, höjer sig över allt och
överskyggar allt, vår politik och våra fördrag, vår
lagstiftning och vår dagliga id, våra näringar och
vår konst. Till allt detta önska vi oss i bästa fall
också Guds välsignelse såsom en sak som visserligen
icke inverkar stort på tingens naturliga gång men som
i alla fall ju inte kan skada! — Och för att detta
folk- likväl icke skall förfalla i näringsomsorger och
betrakta sitt åkerbruk och sitt rationella lantbruk som
källan till sitt välstånd kommer den stora förordningen
om ett sabbatsår. Så icke och skörda icke det sjunde
året utan ät vad din Gud låter växa utan ditt
arbete! Vad skulle vi, som anse oss stå så högt över
Israel, säga om ett sådant trosprov vart sjunde år!?

Till sist skänker Gud sitt folk jubelåret, denna
den härligaste av alla lagar, som ensamt den
underlättade och förskönade livet för människan och folket,
denna befrielse från skuld och pina, denna präktiga
symbol av himlen.

Det är sunda lagstiftningsideal som motsvara 
niskans verkliga behov. Väl kunde Moses utropa:
»Var finns väl ett stort folk, som har stadgar och
rätter så rättfärdiga?» (5 Mos. 4:8) och var och en
som hungrar efter rättfärdighet kommer att med
David, denne vise härskare och statsman, jubla: »Din
lag, o Gud, vederkvicker min själ!» Men helt visst
kommer han också att sucka dess djupare, då han
betraktar vår moderna, framåtskridna lagstiftning och
vårt rättstillstånd. I dag stifta vi lagar, och i
morgon avskaffa vi dem; vad en domstol avkunnar som
rättvis dom, kullstörtar en annan och anser den
orättvis, och göres ett försök att förhjälpa rättvisan till
sin rätt och upprätta lagliga skrankor för uppror,
hädelse och osedlighet, så skriker man på alla håll av
rådlöshet och ängslig betänksamhet, och man
känner sig eller tror sig vara träffad, skadad i sina
intressen och inskränkt i sin frihet. »Fiat justitia,
pereat mundus!» (må rättvisan ha sin gång, om också
världen skall förgås) ropade de gamla och även de
järnhårda puritanerna och hugenotterna. Men vi vilja
ha lagar som icke göra oss illa, som varken sätta
några skrankor för oss eller ålägga oss några
plikter, som tjäna våra stånds-, sär- och privatintressen
och med vilkas hjälp man kan förtjäna pengar. Men
därtill är rättvisan icke ämnad. Vad skall det bli av
ett folk som i stället för rätten sätter det nyttiga
eller ändamålsenliga?

Vilken skada misskännandet av och ringaktningen
för det gamla testamentet och ignorerandet därav, till
och med på predikstolen, bragt oss visar sig allt
tydligare. Sinnet för rätt och  lag går förlorat för oss,
emedan vi anse den fruktansvärde Jehovas
majestätiska lag och dess uppfyllelse i Israels och folkens
historia för en på sin höjd historisk men andligt
övervunnen ståndpunkt, som om ett gudomligt ord
icke förbleve evigt levande. Vi förlora sinnet för
sanningen, därför att vi uppfatta det som Gud genom
sina profeter <sp>med ed lovat</sp> sitt folk såsom poetiska
överdrifter och talesätt. Likaså ha vi förlorat intresse
och förståelse för Guds vägar med folken och för
hans världshistoriska plan, alltså för hela profetian
och det stora stärkande hoppet om den utomordentligt
härliga och bokstavliga uppfyllelsen av dessa löften.
Två tredjedelar av det gudomliga ordet ligga
obegagnade; vi veta icke vad vi skola företaga oss därmed:
vi tala om judarnas dystra hämndegud eller fråga
till och med i barnsligt oförstånd: »Vad har det med
min kristliga tro att göra, om en Abraham någonsin
levat eller ej?» Men Jesus sade: »I faren vilse och
kännen icke skriften. Haven I icke läst vad Gud
talat till eder, då han säger: Jag är Abrahams, Isaks
och Jakobs Gud? Men Gud är icke de dödas utan
de levandes Gud».

Med det gamla testamentet står och faller också
Kristus. Är det förra en senare förfalskning, och har
det aldrig funnits en Abraham, så är Jesus, som trodde
på Abraham och kom i världen »på det att allt skulle
fullbordas, som var skrivet om honom i Mose lag, i
profeterna och psalmerna», en i fördomar och
villfarelser fången rabbin, som med sitt liv fick betala ett
misslyckat försök till reformation. Då finns det ingen
kristlig religion.

Hur ha vi kunnat vara blinda för den klara
uppenbarelsen av Jehova-Kristus, densamme i gamla och
nya testamentet, sådan som han står i början av första
Mosebok, Johannesevangeliet och Johannes
Uppenbarelse, denna avbild av den osynlige Guden, »som
ingen någonsin sett?» Ty i Kristus »är allt skapat
som är i himmelen och på jorden, det synliga och
det osynliga. Och han är före allt, och allt har
bestånd i honom» (Kol. 1:15—17), den åt Adam och
Abraham utlovade, som hos Moses kallar sig: »Herren,
Herren, en Gud, barmhärtig och nådig, långmodig
och stor i kärlek och trofasthet, som bevarar kärlek
intill tusende led och förlåter missgärning, överträdelse
och synd men lämnar ingen ostraffad och som
hemsöker fädernas missgärningar på barn och barnabarn
i tredje och fjärde led» (2 Mos. 34:6, 7). Då David
jublar: »Herren är min herde, den mig alla mina
synder förlåter och helår alla mina brister», så
skådar han i den helige andes kraft Kristus, om vilken
han förutsäger så mycket. Och denne Jehova säger
till Johannes: »Jag är A och O, den förste och den
siste, och har nycklarna till dödsriket och döden».
Denne Jehova är det, som ehuru han under sin
frivilliga förnedring avvisar varje användning för egen
del av sina rättigheter och kärleksfullt mottager
syndare, ja, bär vår skuld upp på korset, likväl ropar ve
över fariséerna, förkunnar judarna Jerusalems
förstörelse och avkunnar evig fördömelse över Judas. Och
han uppställer en ny lag, strängare, fruktansvärdare
än Sinais. »I haven hört... men jag säger eder:
Den som säger till sin broder, du dåre, han är 
skyldig till eldens helvete». »Den som ser på en kvinna
till att begära henne, han har allaredan gjort hor med
henne». — Vem kan bestå inför sådana domsord? —
Och han fortsätter: »I ormar, I huggormars avföda,
huru skolen I undfly helvetets dom? Se, fördenskull
sänder jag eder profeter och vise och skriftlärde.
Somliga av dem skolen I dräpa och korsfästa och
förfölja från den ena staden till den andra, på det att
över eder skail komma allt rättfärdigt blod, som är
utgjutet på jorden, från den rättfärdige Abels blod
intill Sakarias, Barakias sons blod, vilken I dräpten
mellan templet och altaret» (Matt. 23:33—35). Här
hör jag det gamla förbundets Jehova, hör hur han
är densamme rättfärdighetens helige ande, som skrev
hämndepsalmerna och även för en ganska ringa
förseelse lät Ananias och Safira nedfalla döda och
överlämnade syndaren i Korint och Hymenäus och
Alexander åt Satan. Denne Jehova-Jesus tär den Messias
och hämnare, om vilken Esaias (kap. 63:1—6) och
Hesekiel (kap. 39:17—20) profetera, en profetia, vars
noggranna uppfyllelse Johannes skådar, i Uppenb. 19:
11—18 beskriven med samma ord som de båda
profeterna använt. Han ser denne Kristus regera folken
med järnspira och i bloddränkt klädnad trampa den
allsmäktiges vredes vinpress, och alla himmelens
fåglar inbjudas att komma och mätta sig med köttet av
konungar och befälhavare, fria och trälar, små och
stora. Sedan regerar han folken <sp>enligt Jehovas
rätt och lag</sp> och dömer till sist, sittande på den
vita tronen, levande och döda, ty det står skrivet:
»Fadern dömer ingen utan har överlåtit  all dom åt
sonen» (Joh. Ev. 5:22). Och efter domen överlämnar
denne Jehova-Jesus allt åt fadern, på det att Gud må
bliva allt i alla. Det är en bibel gjuten i ett stycke
och en Gud som är densamme i dag, i går och i
evighet.

Men emedan denna det gamla testamentets
klippfasta underbyggnad fattas oss, bygga vi luftslott. Den
som icke krossats och dagligen krossas av Sinailagens
obeveklighet pratar bara på måfå om nåden, han
känner den ej. Sedan diktar man och drömmer om en
kristligt-social stat, om en kyrka utan dogmer och
om en religion av idel kärlek, som tillropar även
Guds fiender: »Kommen i vår famn, miljoner!» Och
med sådant sockervatten vill man bota digerdöden
och i sådana korthus trotsa den kommande
jordbävningen!

Men Sinais oböjliga, kopparhårda lag har däremot
liksom allt gudomligt visat sig sann. Den har skapat
ett folk av en hop genom hundraårig träldom
förvillade slavar. Den ställde oerhörda fordringar både
på den enskilde och folket i dess helhet, och just
därigenom har den gjort det starkt, givit det den
kraft och sammanhållning, som vi trots folkets
tvåtusenåriga förnedring och smälek likväl ännu i dag
måste beundra hos detsamma. Måtte de andligt
förblindade, som i Jehovas lag icke förmå se annat än
en senare förfalskning på Esras tid, komma samman
och åt oss hopkoka en sådan förfalskning som för
vårt tyska folk vore detsamma och gåve det så mycket,
som denna lag varit för och givit åt Israels folk. —
Det vore av nöden. Men »la critique est aisée, l'art
est difficile» (att klandra en sak är lätt men att göra
den är svårt).

Låtom oss ytterligare betrakta bibeln med
avseende på naturen. — Hur lever icke en Job i naturen,
är stor i den, hämtar sin världsvishet därur, ser Gud
och hans styrelse i den! Då Jobs prövotid skall
ändas, far Jehova ned i stormvädret och utmanar denne
älskade man, om vilken han på ett annat ställe
utropar: »Till och med om Job stode inför mig, så skulle
jag icke förlåta deras synd!» till tvekamp: »Omgjorda
dina länder som en man! Jag vill fråga dig, och lär
du mig». Men icke skämmer Gud ut honom med
förebråelser för hans synder, icke tröstar han honom
med löfte om förlåtelse för dem, icke nåd och bot
predikar han för honom, utan han visar honom sin
härlighet och vishet uppenbarad i den gudomliga
naturen. Han målar för honom i gudomlig prakt, med
dundrande ord, i bilder som blott kunna målas av en
Gud, jordens grundläggning, de skapade varelsernas
görande och låtande och deras härlighet och tillropar
honom därpå ur orkanen: »Huru! Tror du ännu
att en Gud, som skapar sådant, kan begå något
misstag med avseende på ledningen av ditt liv.» Och Job
förstår vad detta bevis ur naturen vill säga.

Och David var en hänförd beundrare av naturen
— David, en kämpe, som sett döden i ansiktet i hundra
släktningar mot filistéer, moabiter och edomiter, en
man som hans trehundra hjältar och fältmarskalkar,
av vilka var och en befallde över en armékår på
25,000 man, ofta måste hugga en väg för ut ur
stridsvimlet  (2 Sam. 12:15—17) —  David, den 
fruktansvärde segraren, som dränkte fiendernas fräckhet i
strömmar av blod (1 Krön. 20:3 och 2 Sam. 8:2) —
David, den kloke statsmannen, »som skipade lag och
rätt i hela sitt folk» (1 Krön. 18:14) — David,
konungen, som byggde palats och Davids borg, den vise
styresmannen, som under sin långa regering utan att
betunga sitt folk, men väl till dels genom skatter
från andra folk, till tempelbyggandet sparade omkring
en miljard kronor i guld, tio gånger mer i silver och
koppar och mer järn än som kan beräknas (1 Krön.
22:14) — denne store man, hjälte och skald och
Guds älskling, »efter hans hjärta», — han var, som
ovan sagts, en stor beundrare av naturen. Icke sina
egna, icke andras vapenbragder, icke sitt hovs eller
sina palats' prakt eller sina borgars styrka besjunger
han, då han diktar en ny sång för sångmästaren,
utan Jehovas lag, ur vilken han hämtar visdom att
regiera, den är hans vederkvickelse, hans studium dag
och natt, liksom härskarornas Gud, Jehova, vilken
han anropar, när hans fiender tränga honom, och
från vilken han väntar hjälp, är hans tröst, hans klippa
och hans borg. Men det han därnäst icke tröttnar
på att betrakta och beundra, det är Jehovas
skapelse, naturen. Än skådar han i nattens stillhet upp
mot den sköna stjärnhimmeln och frågar sig vad
människan är i världsrymden; än beundrar han havet:
»I det stora och vidsträckta havet vimla otaliga djur
både små och stora. Där gå skepp, där leviatan,
vilken du har skapat att där tumla sig. Alla dessa
lita till dig att du skall giva dem mat i rätt tid»,
(Ps. 104:25—27). Än griper han  harpan,  då  han,
måhända från tinnarna av Davidsborgen, ser ett
oväder brusa fram från det stora havet, studsa tillbaka
mot Libanon och förlora sig i riktning mot öknen
Kades (Ps. 29) och tillropar de honom omgivande
hjältarna och sönerna att med honom prisa Herrens
röst. Om naturlagarna säger den gudomlige
sångaren: »Han gav dem sin plats för evigt, bestämde
en gräns för dem, som de icke överskrida!» (Ps.
148:6). Och till slut uppfordrar han jublande hela
naturen att med honom lova Jehova. »Lovsjungen Herren
från himmelen, lovsjungen honom alla hans
härskaror! Lovsjungen honom sol och måne, lovsjungen
honom, alla lysande stjärnor! Lovsjungen Herren, I
himlars himlar och I vatten ovanom himlarna!
Lovsjungen Herren från jorden, I havsdjur och alla
vattendjup ! Eld och hagel, snö och dimma, du stormvind
som uträttar hans bud! I berg och alla högar,
fruktträd och alla cedrar, I vilda djur och all boskap,
krypande djur och vingade fåglar, lovsjungen Herren,
lovsjungen  Jehova!» (Ps. 148:1—4; 7—10.)

Liksom David prisar åskan, Jehovas röst, så är
bibeln full av en storslagen åskådning om vädret, detta
»något» i naturen, vars görande och låtande, vars
ständiga föränderlighet vi trots maxima och minima<footnote>Författaren syftar antagligen på barometerstånden.
(Övers, anm.)</footnote> och
väderleksförutsägelser icke förstå; ty varför är ett år
kallt och fuktigt och nästa hett och torrt, då likväl
alla kända faktorer äro desamma? Men bibeln, som
i sin naturåskådning är helgjuten, går också med
avseende på vädret genom alla naturföreteelser tillbaka

till alltings grundorsak: »<sp>Gud</sp> låter sin sol uppgå
över goda och onda och låter regna över rättfärdiga
och orättfärdiga. Han sänder hagel och frost, han
tecknar sin båge i skyn; när han vill låta höra sin
röst, brusa himmelens vatten, då låter han regnskyar
uppstiga från jordens ände. Han låter ljungeldar
komma med regn och för vinden ut ur dess
förvaringsrum». Han är vädrets herre.

Därom säger nu för tiden mången med ett vist
leende: »Ja, det där var ju judiska åskådningar! Vi
veta nu hur åskan och regnbågen uppkomma».
Alldeles som om en son skulle utropa: »Nu vet jag att
vad jag som barn ansåg vara min faders röst icke är
annat än litet ur lungorna kommande, genom
stämbanden i rörelse försatt luft». Eller om en annan
skulle säga: »Vi veta nu att Sixtinska madonnan,
detta påstådda konstens upphöjda mästerverk, blott
är en med olja uppblandad och med en pensel av
mårdhår eller svinborst i flere omgångar påmålad ockrafärg».
Hade Gud åstadkommit åska och regnbåge på
övernaturlig väg, så hade de kloka här i världen bevisat
att de blott vore hörselhallucinationer och optisk villa
utan något som helst naturvetenskapligt värde; därför
att han åstadkommer dem på naturlig väg, ropa de:
»Det där går ju helt naturligt till, det ligger ingenting
där bakom!» Ja, hur skall Gud väl bära sig åt för
att göra människorna till lags, så att de tro på honom?

Salomo, vilken liksom Aristoteles var en
mångkunnig man, som planterade vinberg åt sig, gjorde
trädgårds- och parkanläggningar och i dem
planterade allehanda fruktträd (Pred. 2:5), som lät hämta
sällsynta djur från fjärran länder (2 Krön. 9:21) höll,
såsom det tyckes, naturhistoriska, måhända av
samlingar belysta föreläsningar: »Han talade om
träden, från cedern på Libanon och ända till isopen,
som växer fram ur muren, och han talade om
djuren, om fåglarna, om maskarna och om fiskarna. Och
ifrån alla folk kom man för att höra Salomos vishet»
(1 Kon. 4:33). Även Höga visan är full av
naturskildringar av orientalisk skönhet.

Även profeterna tröttna icke att framhålla huru
denna natur en gång kommer att blomstra och jubla,
då Gud förbarmar sig över sitt folk och uppfyller
sina löften till detsamma. Må vi vakta oss för den
andliga svaghet, som så snart det påtagligt sanna
blir för mäktigt, fegt flyr undan i ett fördunklande
av verkligheten. En liknelse är en liknelse, t. ex.
den vackra liknelsen om Herrens vinberg hos Esaias:
»Herren Zebaots vingård är Israels hus och Judas
män den plantering, som är hans lust» (Es. 5:7) och
en bild är en bild, t. ex. då det heter: »Vilka äro
dessa som flyga såsom en sky, såsom duvor till sina
bon?» (Es. 60:9). Men då Gud hotar Israels folk:
Jag skall förskingra dig bland alla folk och göra
dig till föremål för hån och förakt, »ty Israels barn
skola få vänta många dagar utan konung och utan
furste och utan offer och utan bildstod och utan kåpa
och utan husgudar» (Os. 3:4), så är detta varken
bild eller liknelse utan en hotelse, som gått i
bokstavlig uppfyllelse alldeles som hotelsen mot det rika
Tyrus: »Tyrus skall bli en övergiven klippa i havet,
på vilken man lägger nät till torkning». Och likaså
hotelsen mot världsstaden Babylon, att den,
konungarikens prydnad, skall av Gud omstörtas liksom
Sodom och Gomorra, så att icke ens en arab skall tälta
där utan sjakaler tjuta i dess palats (Es. 13:19—23),
hotelser, om vilka till och med en icke troende
fransman medger att »de med hemsk ofelbarhet gått i
fullbordan». Noga motsvarande denna hotelse och
förbannelse över Israel och ämnad att uppfattas lika
bokstavligt är den tröst, som omedelbart därpå följer
hos profeten Osea: »Därefter skola Israels barn vända
om och söka Herren, sin Gud, och med bävan fly
till Herren och till hans nåd <sc>i dagar som komma</sc>»
(Os. 3:5). Och även den välsignelse, med vilken
alla profeter sluta, skall gå i uppfyllelse, det
hundrafaldigt upprepade löftet: <sp>»I dagarnas ände, i
tidens fullbordan, skall jag åter samla
eder, Israels barn, säger Jehova, utur
alla folk, bland vilka jag förskingrat
eder, och åter införa eder i det land, som
jag med ed lovat giva åt edra fäder
Abraham, Isak och Jakob;</sp> jag vill giva eder ett
nytt hjärta, och I skolen åter vara mitt folk och jag
eder Gud. Och man skall icke mer säga: Jehova
lever, som fört Israels barn ur Egypten, utan: Jehova
lever, som fört Israels hus' säd utur alla de land, dit
jag fördrivit dem, <sp>och de skola bo i sitt eget
land»</sp> (Jer. 23:7, 8). Inför sådana bestämda,
utförliga, alltjämt upprepade stora ord och beslut av Gud
måste vi böja oss, i stället för att på ett fatt och
tvunget sätt söka anpassa dem efter de nuvarande
kristliga förhållandena, blott därför att ett sådant
Jehovas ingripande i världshistorien förefaller vår

klentrogenhet osannolik, underlig, ja, omöjlig. Om våra
nutida kristliga förhållanden och kyrkor visste
profeterna intet. Paulus förklarar att Kristi kyrkas
mysterium, »hemligheten att hedningarna äro medarvingar
och äro delaktiga med oss i löftet i Kristus Jesus
genom evangelium», varit fördold för gamla förbundets
människor och först nu uppenbarats (Ef. 3:1—7). För
profeterna är hela tiden för Israels förkastelse blott
»hedningarnas tider». Därom säger Paulus ytterligare:
»I skolen icke vara i okunnighet om denna hemlighet
att förhärdelse har endels träffat Israel, till dess
hedningarnas fullhet har ingått. Härefter komma dessa,
de naturliga grenarna, att inympas i sitt eget (icke i
vårt) oljeträd!» (Rom. 11:24, 25.) Att denna
hedningarnas tid ännu varar och att Israel ännu är förkastat
kan ju var och en taga på med händerna, så tydlig
är iden saken. Alltså är löftets uppfyllelse ännu att
vänta; och så visst som Jerusalem och templet i
enlighet med profetian blevo förstörda, så visst komma
de att i enlighet med profetian återuppbyggas; så visst
som Gud såsom han hotat förskingrat sitt folk bland
alla folk, lika visst kommer han att åter församla
det såsom han lovat (se Hes. 39:21—29).

Men bibeln talar om ett naturens sammanhang
med människan och hennes handlingar i allmänhet
och med Israels folk i synnerhet på det sättet, att
naturen led under folkets synder, alltså en kreaturens
suckan under människans fåfänga: <sp>»Ingen
sanning och ingen kärlek och ingen Guds
kunskap finns i landet; därför skall
landet sörja, och alla som där bo jämte</sp>
<sp>markens djur och himmelens fåglar skola
försmäkta, ja, själva fiskarna i havet
skola dö»</sp> (Os. 4:1—3). — Även denna tro ha
vi förlorat. — Likaså går hand i hand med Guds
förbarmande över sitt folk, som han aldrig upphört att
älska, en härlig uppblomstring av naturen i Palestina
och måhända även i de angränsande länderna — men
först efter en fruktansvärd, likaså tydligt och ofta
beskriven dom över Antikrist och hans folk. »På den
dagen skall Israel vara den tredje till Egypten och
Assyrien, en välsignelse över hela jorden» (Es. 19:24).
Det är den ofta utlovade och ofta beskrivna jordens
sabbat, motsvarande hela den gudomliga
tidsindelningen alltifrån skapelsen. På talrika ställen skildras
för oss denna naturens pånyttfödelse: »Öknen och
ödemarken skola glädja sig, och heden skall fröjdas
och blomstra som en lilja. Den skall blomstra skönt
och fröjda sig, ja, fröjda sig och jubla» (Es. 35:
1, 2). »I stället för törne skall cypress uppväxa,
och i nässlans ställe skall myrten uppväxa; och det
skall vara Jehova till ära» (Es. 55:13). »Jag skall
låta strömmar rinna upp på höjderna och källor i
dalarna, göra öknen till en vattenrik sjö och torrt land
till vattenkällor. I öknen skall jag sätta ceder, akacia,
myrten och oliv; på heden skall jag plantera både
cypress, bok och lönn, att man må se och förnimma
och fatta och förstå att Jehovas hand har gjort detta»
(Es. 41:18—20). »Och varg skall bo tillsammans med
lamm och leopard ligga ibland kid och kalv och ungt
lejon och gödboskap om varandra, och en liten pilt
skall leda dem.  Och ko och björn skola tillsammans
gå i bete och deras ungar ligga tillhopa, och lejonet
skall äta strå såsom oxen» (Es. 11:6, 7). Och de skola
smida sina svärd till plogbillar och sina spjut till
vingårdsknivar. Folk skall icke lyfta svärd mot folk och
icke mer lära sig att kriga. Och de skola sitta en var
under sitt vinträd och under sitt fikonträd utan att
någon förskräcker dem» (Mik. 4:3,4). Med sådana härliga
skildringar av en återuppblomstrande natur, med en
sådan påtaglig tröst slutar det åt naturfolket Israel
givna gamla testamentet. Men i stället för att
instämma i jublet över så rika och mäktiga löften och
en sådan Jehovas glädje över sin natur, förkonstla
sig våra stackars torra, klentrogna hjärtan, för vilka
allt högt är för högt, allt stort för stort och allt sant
för sant, i sökta och skruvade tydningar av detta
Guds ord. Ännu vara hedningarnas tider, ännu är
Israel utan konung, utan tempel, utan offer,
förskingrat i alla land och föräktat; ännu ligger Palestina,
skönhetslandet, obrukat och öde, en förödelsens
styggelse! Och likväl tillämpas de mäktiga, av Gud åt
en Esaias och Hesekiel ingivna orden på en avfallen
kristenhets jämmerliga förhållanden och den stora, åt
hans folk utlovade frälsningen på det par dussin
judar, som årligen omvända sig! Detta är att håna
Israels helige, som icke är en människa, att han skulle
ångra sig, och som i sinom tid kommer att utföra
dessa ting med hast. Intet under, om mången
yngling snävar på en så torftig, eländig bibeltolkning
och förlorar sin tro.

Att naturen i nya testamentet, som predikar
syndernas förlåtelse och andlig frälsning, blott kan spela
en biroll är ju klart. Men likväl bildar den även här
överallt underlaget och bakgrunden. Såsom vid
lagens framträdande Moses står ute i naturen inför den
brinnande busken vid Horeb och vid profeternas
framträdande Elias vid bäcken Kent, så står på det nya
förbundets tröskel den väldige härolden Johannes vid
Jordan, även han helt en naturens man, uppvuxen
i öknen och livnärande sig av gräshoppor och
vildhonung. Han uppsöker ej de mäktiga, rika eller lärda,
folket och soldaterna i deras boningar och städer utan
»hela staden Jerusalem kom till honom», även ett
symboliskt utgående från vårt konstlade och osanna liv
för att i Guds fria natur höra Guds sanning. Och hur
lever icke även Jesus i naturen! Han går utmed
Jordan, drager sig i fyrtio dagar tillbaka; i öknen,
undervisar på berget, sover i det fria eller på havet.
Eljes berättas det ju mycket om en stor mans bostad
och hem, var det är beläget, hur det är inrett och
möblerat; Kristus har intet hem. Vill han draga sig
tillbaka, går han upp på ett berg och beder där hela
natten. Vilket skådespel! — På den höga bergstoppen
står i nattens djupa stillhet en Gud och talar med sin
Gud; under honom i mörker och dödsskugga en värld,
som han vill frälsa, över honom stjärnorna, som han
skapat, genomvandrande de banor, som han
utstakat. Vad sade dessa Elohim? Ack, även om vi hört
det, hade vi såsom skapade varelser icke förstått det!
— Vilken roll öknen, havet och berget spela i Jesu liv
är välbekant. Från denna natur, icke från yrken och
industri, konst och vetenskap, hämtar han sina
liknelser och bjuder oss att betrakta fikonträdet,   
liljorna på marken och korparna i luften och lära av
dem. Över denna natur, havet och vindarna, som
han en gång skapade, befaller han ännu i sin
förnedring. Naturmänniskor väljer han till sina
apostlar; och naturen, som vid hans födelse lysande
fröjdade sig, sörjer med sin korsfäste konung.

Paulus, hedningarnas apostel, den kristna kyrkans
store organisatör, hade icke mycken tid att befatta
sig med naturen. Men även han hämtar från den
sina liknelser om sädeskornet, om det vilda och
förädlade oljeträdet och uttalar det djupa, på jorden
alltjämt dunkla men stora aningar hos oss väckande
ordet om skapelsens längtan. »Ty skapelsens
trängtan bidar efter Guds barns uppenbarelse, ty
skapelsen har blivit underkastad vanskligheten (icke av fri
vilja utan för dens skull som har underkastat henne)
på en förhoppning att ock själva skapelsen skall varda
frigjord ifrån förgängelsens träldom till Guds barns
härliga frihet. <sp>Ty vi veta att hela skapelsen
med oss suckar och våndas ända tills nu»</sp>
(Rom. 8:19—22).

Slutligen kommer hela naturen i Uppenbarelsen
samman till domen. Ha vi hittills hört solopartier och
enstaka stämmor, så medverka alla här i skapelsens
stora ensemble och final. Blixtar ljunga, de sju åskorna
låta höra sina röster, hagel fäller centnertungt;
vindarna släppas lösa, havet och vågorna brusa och
himmelens krafter bäva. Guds tunga domar drabba
närmast människan men även den av henne vanhelgade
naturen. Tillintetgörande, oupphörligt drabba de, tills
ur elden en ny, leende, skön och ren natur uppstår; en
ny himmel och en ny jord, men styrda av samma eviga
och gudomliga naturlagar. Även här grönskar och
blommar trädet och bär härliga frukter och löv, som
äro läkedom. Även här flyter floden kristallklar i det
eviga ljuset, och även här dricker män av druvans saft
och sitter till bords i Guds rike. Men liksom de vita
kläderna äro den vinning, som vi gentemot den nakne
Adam fört med oss ur ett sextusenårigt lidande och
synd, så antyder också staden med gatorna av guld
gentemot det bostadslösa paradiset att till den
gudomliga naturen kommer att läggas en gudomlig konst.

Alltså är bibeln full av naturen, börjar med denna
naturs skapelse, berättar oss om människans och
naturens frälsning och slutar med denna gudomliga naturs
återställelse. Hur kan då så mången kristen komma
därhän att uppfatta naturen som ett hans religiösa
betraktelse knappast värdigt, blott och bart materiellt
underlag för livet?

Liksom och emedan allt i världen, även
kristendomen och det gudomliga i människan, består under
tre tillvarelsegrader: positiv, komparativ och
superlativ, inse vi att denna värld är oss given för det
första för att vi i den skola leva, röras och hava vår
varelse. Och vårt liv skall vara naturenligt; vi böra
i trogen enfald från naturen treva oss fram till
naturrätten, lagen, och efter den inrätta vår tillvaro. För
det andra är den oss given för att vi skola studera,
utforska, pröva och fatta naturen och av dess former,
dess ändamålsenlighet och dess lagar bliva visa och
växa till vår invärtes människa. För det tredje är
den oss given för att vi likt Salomo, Sokrates, den
store Haller (»In i naturens innersta tränger ingen
skapad ande») och Goethe må inse och bekänna att
vi med allt vårt studerande, forskande, och utforskande
likväl icke behärska denna värld och natur, då och
emedan hon såsom roten och upphovet till
företeelserna i tiden inom sig döljer något oändligt, vilket
för oss, som äro fjättrade i ändligheten, är och förbliri
oupphinneligt. Och ur denna vår längtan och
vanmakt skola vi draga den slutsatsen: Det finns en högre
natur, som är orsaken till denna lägre, ett något över
naturen, som är naturens rot. Jag längtar efter att
lära känna detta; följaktligen är jag skapad att lära
känna det och skall också en gång lära känna det.

*

Frågar du till slut vad det blivit av den
allbekanta, alltid och överallt framhållna motsättningen
mellan bibel och natur, vetande och tro, så kunna vi
blott svara: Det veta icke vi heller, ha ännu ej träffat
på den! Vi ha, som förut sagts, ännu aldrig kunnat
fatta hur ett astronomiskt eller kemiskt, ett botaniskt
eller anatomiskt sakförhållande, ett nytt grundämne
eller ett nytt teorem — och på sådana sakförhållanden
och sanningar beror och av dem består ju slutligen
hela vetenskapen — skall kunna bevisa att det ej
finns någon Gud eller att han inga underverk kan
göra eller att genom tron ingen syndaförlåtelse står
att få.

Men hvad den i korthet omtalade bibliska 
världsåskådningen angår, så förklarar den, såsom vi i
följande kapitel skola ge skäl för, världsalltet bättre,
gör större rättvisa åt de naturhistoriska
sakförhållandena, tillfredsställer bättre människoanden än den eviga
materien, urcellen eller den tänkande atomen. Den
korta redogörelsen för skapelsen med skapandet av
växter, luft- och vattendjur, fyrfota djur och
människor efter sin art motsvarar, såsom redan sagts, i
sina stora drag onekligen de geologiska perioderna,
är således geologiskt sann. Darwinismen kan
däremot, såsom vi tidigare sett, icke bestå inför
geologien.

Den bibliska skapelsens begynnelse är, såsom vi
skola visa, mera vetenskapligt berättigad än materiens
oförstörbarhet. Bibeln förklarar livet och döden,
själen och samvetet, sedligheten och religionerna, all
mänsklighetens längtan och fruktan logiskt, alltså
vetenskapligt, vilket materialismen icke gör. — Alla
grundämnens slutliga upplösning (icke förintelse) i hetta (se
2 Petr. 3:10) och den nya, därur framgående skapelsen
är en vetenskaplig, astronomiskt-kemisk, fullkomligt
riktig föreställning. Och spektralanalysen,
vetenskapen om de i elden uppenbarade grundämnena, är en
sann bild av yttersta domen. »Varje tings ande», sade
Jakob Böhme redan århundraden före upptäckten av
spektralanalysen, »uppenbarar sig i elden, och vart och
ett ger ifrån sig ett olika ljus». Slutligen är människans
övergång till ängel just vad hela naturen i sin
utveckling har till mål, det medgives till och med av
materialisten. Och löftet: »I skolen lysa som solen
i min faders rike», är icke blott en poetisk bild utan
en utomordentligt handgriplig och dessutom
vetenskaplig definition av det högsta livet.
Naturvetenskapen erkänner såsom högsta tillstånd en utveckling
av inneboende ljus, värme, elektricitet och kraft hos
alla gestalter, såsom den framställes för oss i det
självständiga sollivet. På jorden däremot leva vi, blott
belysta utifrån, stelnade till hårda kroppar, i kyla och
död. Även det är ett vetenskapligt sakförhållande,
och vi ha i andra kapitlet sett att vi bo helt nära
den absoluta kölden, skilda från den genom knappt
300 gr., en temperatur, då till och med gasmolekyler
bli förfrusna och icke mer framvisa någon egen
rörelse.

Ropet om den olösliga motsatsen mellan bibel
och vetenskap vore oförklarligt, om man icke visste
att människorna alltjämt läte sig tagas på släptåg av
slagord, vilka de utan att vidare pröva deras sanning
blint tro, så snart de behaga dem och överensstämma
med deras hjärtans hemliga önskningar. Bibel och
natur motsäga varandra icke, om också mycket av
vad människorna inlagt i bibeln strider mot naturen.
Men nog lägga många naturforskare nu till dags hela
sin gudlöshet och sitt hat mot Gud i sin
naturforskning; och liksom vinrankan och belladonnan, växande
bredvid varandra ur samma jordmån, ge, den ena
ädelt vin, den andra gift, så är naturen en åt
människan given jordmån, ur vilken hon, alltefter den
grundsats, som styr hennes liv, kan frambringa ädelt vin
eller gift. Men skulden till att vårt århundrade är
fientligt mot Gud ligger icke, det må man noga beakta,
hos dess studium av naturen och dess naturkunskap;
hur skulle eljes även nu för tiden så mången
betydande naturforskare kunna vara gudfruktig? Men
därför att vår generation är fientlig mot Gud, blir
dess naturåskådning också sådan. — Och så har det
alltid förhållit sig. — Det är tomt prat att först det
19 :e århundradet genom naturstudium kommit till
kännedom om ohållbarheten av de kristliga sanningarna.
Människan har alltid i allt vad hon forskade och
utfunderade, skapade och diktade inlagt gott och ont,
ljus och mörker, vrede och kärlek, Gud och djävul.
Redan på Davids tid sade dårarna: »Det finns ingen
Gud!» Redan Esaias låter de judiska materialisterna
utropa: »Låtom oss äta och dricka, ty i morgon skola
vi dö!» (Es. 22:13). Redan för adertonhundra år
sedan har världen till och med utan framskriden
vetenskaplig forskning och utan bibelkritik förkastat och
korsfäst Kristus. Utan modern vetenskap ha t. ex.
sadduceerna gjort narr av ett tillkommande liv, av
andar och de dödas uppståndelse på samma sätt som
deras efterföljare nu för tiden. Och kejsartidens
njutningslystna romare ha föraktat och förföljt de kristna
på samma sätt som socialister och anarkister göra
nu för tiden och skulle göra än mer, om de bara
ägde den därtill erforderliga makten.

Finner du alltjämt en »oförsonlig motsats» mellan
tro och vetande, så vet, min vän, att den icke ligger
hos stjärnorna däruppe, icke heller hos den vida
jorden eller därnere under jorden, utan i ditt eget hjärta.
— Du är ännu icke försonad med Gud; du fruktar
honom, och det med rätta; du värjer dig mot honom,
och denna djupa tvedräkt, som räcker ända till ditt
livs källa och rot, ända ned i din varelses
grundvalar, tror du dig återfinna i hela naturen, ty din
naturåskådning är du själv.

Sök Gud, även om du tror att han icke finns.
Bed, anropa honom: »O, Gud, om du finns, så
uppenbara dig för mig, jag som då är din skapelse, och
låt mig icke gå förlorad i mörker och tvivel!»
Fortfar därmed; mången människa anser ju att en hel
livstid icke är för mycket för att förvärva en miljon.
Men här är mer än en miljon.

Och berätta sedan för mig i detta eller det
tillkommande livet, hur det därvidlag gått för dig!

——
</chapter>
<chapter name="Vetenskap">





<tab><tab>IV.

<h3>VETENSKAP</h3>


IV.

<h3>VETENSKAP.</h3>

<sc>Låt oss närmare betrakta</sc> detta stora
ord. — Det finns intet ord för vilket tysken
framför alla andra folk har mer respekt. —
»Vetenskapens nyaste landvinningar!» Då tager var
man av sig hatten, och om även under detta
firmanamn den kära allmänheten i illustrerade och andra
tidningar bjudes på både gamla och kända och alldeles
obevisade utsagor, så njutes dock allt som går under
denna etikett med aktning. — »Ovetenskapligt!» —
Därmed avlivar man moraliskt med en axelryckning
en misshaglig bok, en idé som icke passar en, en
klumpig sanning eller deras förespråkare, alldeles som
man avlivar en fluga med en flugsmälla! — Här vore
å ena sidan en lugnare, förnuftigare, självständigare
siktning och prövning och å andra sidan större
enkelhet  och  vidhjärtenhet  av nöden.

Med rätta åtnjuter detta ord stort anseende. Med
sin anda har Gud ingjutit det oavvisliga behovet av

vetande, den osläckliga törsten efter kunskap hos
människan. Även därigenom står hon högre än djuret,
att hon vill veta vad hon själv, vad världen och vad
Gud är. — »Människan», säger Pascal, »är eländig för
att hon är det men stor för att hon vet det». Men
grunden till detta begär efter vetande ligger djupare
än i blotta glädjen över kunskapen. Icke ens det
sköna vetandet och det mäktigare kunnandet är själens
element. »Själens glädje ligger i handlingen». Jag
kan inverka blott på saker och varelser, som jag känner
till, vilkas väsen jag någorlunda genomskådar; det
ger mig makt att behärska dem naturligt och även
magiskt, varför lägre naturer förkasta kännedomen
om det avlägsnare som ändamålslös och fråga: »Vad
skall jag med den att göra?» Att känna till är första
villkoret för att kunna, och själen törstar efter
kunskap, emedan hon först därigenom får makt. »Kunskap
är makt». Sålunda kom Adam till herravälde över
djuren, först när han besett dem, lärt känna deras
innersta väsen och gett dem namn. Därifrån har ett
dunkelt minne stannat kvar hos oss i behovet och
begäret att få veta tingens verkliga namn, i den
alltjämt upprepade frågan: vad heter denna växt, detta
djur? Vad heter denna människa? Även till
kännedomen om de båda begreppen gott och ont och till
ätandet icke blott av frukten av alla andra träd utan
även av kunskapens träd hade Adam hunnit fram,
om han först genom lydnad bevisat att han icke ville
rycka åt sig denna kunskap som ett rov utan mottaga
den som gåva av Gud och på den av Gud utsatta
tiden. Men Satan, som är fiende till sanningen och
även till den rätta vetenskapen, förstod sig utmärkt
på att beröva oss denna gåva och ljög för oss: »I
skolen veta vad gott och ont är». Visserligen veta vi
nu på egen bekostnad att det finns något gott och
något ont, men vad som är gott och vad som är
ont, därom stå vi i valet och kvalet under vårt
jordeliv! Och liksom vår lycka blott är en lindrig olycka,
vår hälsa blott en lindrig sjukdom, så är vårt vetande
icke mer någon verklig kunskap utan blott en mindre
ovetenhet, och allt sedan syndafallet gråter
mänskligheten över att skapelsens stora bok, skriven om ande
och materia, innantill och utantill förblir förseglad med
sju insegel.

Vad är då egentligen det som vi kalla vetenskap?

— Noga sett ingenting annat än summan av
mänsklighetens nuvarande vetande, om också vanligtvis
därmed mera förstås sakförhållandenas noggranna
utforskande och siktning, deras klara och översiktliga
uppräkning och den logiskt genomförda framställningen
av de därigenom vunna, andliga resultaten.

Denna mänsklighetens kunskapssumma är, det veta
vi alltför väl, en byggnad av ljus och mörker, sanning
och villfarelse, ödmjuk forskning och högmodigt
mästrande, vågade hypoteser och bevisade teorier, av
miljoner sakförhållanden och biljoner tankar, av medfött
och inlärt, av ja och nej. Denna byggnad är
sammansatt av forntids- och framtidsdrömmar, av obeveklig
prosa och högtflygande poesi, rastlöst sammanbragt
med mycken svett och nattvak, med ärelystnad och
ryktbarhetsbegär, med allvarligt arbete och djärvt
tänkande, långsamt och snabbt; denna byggnad

återbygges alltjämt, tarvar alltjämt reparation, blir
ständigt större men når aldrig sin fullbordan.
»Erfarenhetsvetenskaper», säger Humboldt, »bli aldrig
fullfärdiga; mängden av sinnliga förnimmelser kan aldrig
uttömmas, ingen generation skall någonsin kunna
berömma sig av att överblicka företeelserna i hela
deras vidd.»

Denna vetenskap är icke annat än hela det
mänskliga vetandet. Men som sådant ärevördigt. Hur stort
det är kan man icke säga: mycket stort, om man
medräknar alla tankar, idéer och känslor hos de
miljoner människor, som redan levat; icke synnerligen
stort, om man därur blott drager det säkra resultatet.
Betänker man vilken summa av intryck redan ett
tioårigt barn vunnit angående värld och människor,
växter och djur, verktyg och deras användning, språket
och dess logik, så blir frågan den, om den största
lärda man genom tiotals års studier förvärvar sig
mångfaldigt fler. Till liknande resultat kommer man
på en annan väg. Tager man i betraktande att det
funnits människor sådana som Aristoteles, Goethe,
Alexander von Humboldt m. fl., för vilka det lyckats
att inom en tidrymd av femtio år — av vilken de måst
offra mer än hälften åt levnadsbehoven — framtränga
till en imposant översikt av det mänskliga vetandet,
så förvånas man väl å ena sidan över det antal idéer,
som en människosjäl på få år med tillhjälp av icke
fullt 1 1/2 kg. hjärnsubstans kan tillägna sig men ännu
mer över hur hopträngt hela vårt vetande är.

Förtjänar då icke detta så mödosamt förvärvade
vetande vår aktning? Har icke denna vetenskap gjort
människan stora, otaliga tjänster? Är den icke
väsentlig, ja oumbärlig, om människan skall vara
något annat och mera än en stackars vilde som
patagoniern, vilken i sin läckande båt blott är ivrigt
sysselsatt med att fånga några fiskar, vilka han sedan förtär
otillräckligt stekta för att uppehålla sin eländiga
tillvaro? — Ack jo. Även vi hysa aktning för
vetenskapen, för så vitt den betyder vetande. Vare det långt
från mig, min broder, att bele din törst, din trängtan
efter vetande, och den hast och iver, med vilken
du söker stenar och släpar fram dem till den stora
byggnaden, som aldrig blir färdig. Ack, även jag
vill gärna veta vad jag är, vad de andra äro, vad
skapelsen, vad gott och ont månde vara, den stora
gåtan, som blott Gud i himlarnas himmel, i ett ljus,
som man icke kan nalkas, vet fullt och helt. Men
jag ser också huru andra och större än jag sorgset
bekänt att de blott visste att de ingenting veta.
Salomo säger: »Jag ville bliva vis, men den (visheten)
förblev mig fjärran. Långt borta är det som finns
och djupt, djupt; vem kan utgrunda det?» — Och
Faust utropar:

<poem>»Så har jag, ack! med glödande flit
I grund studerat filosofi'n
Och medicinen, juristeri't
Och även, tyvärr, teologi'n
Och står här nu nätt opp så klok
Som jag var förut, stackars tok,
Och ser med förbrännande kval att ingen
Är tankens kraft att fatta tingen.»</poem>
Och den som icke varit med om denna sorg i anden,
den som icke blivit »andligen fattig» kan vara en
lärd man men en vis man är han ännu ej!

Vi vilja icke här uppräkna eller omtala
vetenskapens resultat, därtill skulle erfordras många och
tjocka böcker. Lika litet vilja vi uppstämma en
lovsång över vetenskapen, dess framsteg i somliga, dess
tillbakagång i andra fack, dess nytta för
människosläktet och dess höga uppgifter. Sådant sköta hundratals
andra dagligen om, muntligt och skriftligt, yrkesmän
och icke yrkesmän, sakkunniga och icke sakkunniga,
allvarligt folk och folk som blott söker sin egen
berömmelse. Just därför att man nu för tiden
otillbörligt prisar vetenskapen, torde det vara tillbörligt
och tidsenligt att utöva litet kritik mot denna gudinna,
som kritiserar Gud och hela världen, och i korthet
undersöka på vilka grundvalar hon uppför sin stolta
byggnad, vilka medel till vinnande av kunskap hon
har till sitt förfogande, vidare vilka gränser som äro
för henne utstakade och slutligen vilka hennes fel äro.
Om det vid dessa betraktelser skulle synas mången,
som om vi icke hyste tillräckligt höga tankar om
vetenskapen, så händer det att felet ligger hos dem
som tillmäta henne en makt, ett omfång och en
ofelbarhet, som hon nu en gång icke äger, vilket även
helt öppet medgives av just de största
vetenskapsmännen.

Många människor antaga till exempel nu till dags
såsom något självklart att »där vetenskapen börjar
upphör tron», ty, säga de, vetenskapen vilar på klara,
erkända sakförhållanden, som kunna prövas av var
och en, men tron blott på sinnesrörelser och ett mer
eller mindre dunkelt känsloliv. Hur det i detta
hänseende förhåller sig med den kristliga tron skola vi
undersöka på annat håll, men angående vetenskapen
skall det vid betraktandet av dess grundvalar snart
visa sig att även hon i sista hand vilar på axiom,
på trosdogmer, på icke bevisbara ej heller fattbara
antaganden, vilka aldrig fullt förklara sakförhållandena.

Så förhåller det sig med den i sina deduktioner
och slutsatser icke med orätt för ofelbar ansedda
matematiken, vilken män sådana som Plato ansågo för
den högsta, ja, enda vetenskapen. Visserligen löper
dess beviskedja fram med fullkomlig skärpa och
bindande logik och är oslitlig. Den som i geometri eller
algebra, trigonometri och integralkalkyl har sagt A,
måste säga B; men denna kedjas första länk hänger
i luften och det står mig fritt att säga A eller ej,
ty hela byggnaden vilar på axiom. Redan begreppet
enhet och flertal kan ingen än så skicklig
matematiker bibringa mig, om det icke finns inom mig, och
lika så litet kan någon människa bevisa för mig det,
varöver den gamle Sokrates<footnote>Phädo.</footnote> förundrade sig,
nämligen att ett och ett är två eller att delen är mindre än
det hela eller att den räta linjen är kortaste vägen
mellan tvänne punkter eller att då A och B = C
även A = B. Alltså börjar själva matematiken med
en anmodan att antaga, att utan vidare tro för att
på  denna tro uppbygga dess fortsatta slutledningar.
På samma sätt förhåller det sig med de
vetenskaper, som ha materien och dess egenskaper till

föremål, med fysiken och kemien. Vad materien är
vet vetenskapen icke. »Materiens väsen», säger Kekule,
»undandrager  sig  varje direkt  iakttagelse.»<footnote>Die wissenschaftlichen Ziele and Iyeistungen der
Chemie, Bonn 1878.</footnote>

Till förklaring av de världsalltet bildande kemiska
föreningarna av grundämnena uppställer kemien, som
vi ha sett, dogmen om atomen som har ofattbara
och varandra motsatta egenskaper. För att förklara
företeelserna bör den äga alla kropparnas egenskaper,
hur skulle de eljes kunna få dem? Men för att
förklara de blott inom bestämda tal försiggående kemiska
föreningarna bör den vara odelbar, en egenskap som
tänkt i förbindelse med materien helt enkelt är ett
oting som man icke kan föreställa sig. Därom säger
d:r W. Meyer i Génève i sitt arbete om kraft och
materia: »Då intet tänkande kan för oss bevisa att
materien består av skilda molekyler (resp. atomer)
av oändlig litenhet, vad föranleder oss då att tro
detta? — Jo, att alla materiens kemiska och
fysikaliska företeelser blott låta förklara sig genom att detta
antagande lägges till grund, om också därmed icke
vinnes mer, än att man sammanfattat ett stort antal
dittills obegripliga ting i ett enda, dem alla
omfattande så kallat begrepp.»

Fysiken handlar visserligen om krafter, men
vilken än så högt lärd man kan säga oss vad krafter
äro? Låt oss höra vad Dubois-Reymond säger därom:
»Men gentemot den gåtan vad materia och kraft äro
och huru de förmå tänka måste naturforskaren en
gång för alla besluta sig för det uttalande, som är

så svårt att avge: 'ignorabimus' (vet icke). — Aldrig
skola vi få veta hur materien tänker!»<footnote>Über die Grenzen des Naturerkennens, sid. 34.</footnote> På ett annat
ställe gör han det djärva uttalandet »att det väl
varken finns kraft eller materia utan att dessa blott äro
abstraktioner».

Likaså beror hela astronomien på teorien om
dragningskraften. Om denna kraft säger dess upptäckare,
Newton själv, vilket för övrigt varje astronom också
genast kommer att underskriva: »Att kropparna
förhålla sig, som om de droge varandra till sig, vet
jag, men om de verkligen utöva dragningskraft på
varandra vet jag icke, och hur de kunna utöva
dragningskraft förmår jag icke fatta!»

Och den nyare astronomien uppställer för att
förklara dragningskraften och utbredningen av ljus och
värme i världsrymden hypotesen om en världseter,
vilken bland andra märkvärdiga egenskaper skall besitta,
den att vara 600 biljoner gånger lättare än vår luft och
alltså icke längre för oss utgöra materia. Det oaktat
skall denna världseters tryck upphäva
dragningskraften. Vi ha ingenting emot denna hypotes; om vi
också icke få klart för oss hur i så fall Mars' månar
kunna vrida sig snabbare än sin planet, men en
hypotes förblir den likväl! Lyckas det med dess hjälp
att alltjämt bättre förklara företeelserna och
världsalltets byggnad, så blir den så småningom till dogm;
direkt bevisa sig låter den aldrig, ty varmed skulle
vi väl kunna vare sig fatta eller förnimma denna
immateriella materia?

Ävenså handla botanik och zoologi, biologi och

fysiologi om organismer, som man skiljer från den
övriga, oorganiska världen därigenom att man
tillskriver dem liv. Om denna livets dogm säger professor
d :r Seubert i Tübingen<footnote>Antrittsrede 1893.</footnote>: »Kemien har visserligen
framställt tusentals organiska ämnen men intet som i sig
bär livsgnistan; ännu alltjämt är livskraften en
hemlighet för oss».

Likaså säger d:r Karl Müller om hela vårt
vetande: »Varje filosofi utgår, som Herder säger, från
ett postulat; att 2 x 2 = 4 veta vi, men ingen kan
säga  varför det förhåller sig så».

Sålunda beror vid lugn, opartisk prövning
vetenskapen, mänsklighetens och människans hela vetande,
på obevisbara sanningar, på axiom, som Gud lagt i
vår själ. Funnes de icke där förut, så kunde vi icke
införa dem. Vårt vetande är blott slutledning, och i
stället för det stolt klingande, i verkligheten om stor
ovetenhet vittnande ordet »den som vet tror icke»
kommer varje verkligt kunskapsrik människa att
instämma i Geibels mycket träffande ord: »Filosofiens
slut är att veta att man måste tro».

*

Fråga vi nu med vilka medel och verktyg
vetenskapen rör sig, vilka instrument som står den till
buds för att utgrunda världen, naturen och människan,
så är svaret mycket enkelt: <sp>De fem sinnena!</sp>
Ty om människan aldrig så skarpsinnigt uppfinner
allt bättre apparater för aktgivande på, mätande och

kontrollering av denna natur, och om hon låter
kontrollera dessa snillrika uppfinningar genom ännu
skarpsinnigare och uppställer instrument, vilka liksom
självregistrerande barometrar, termometrar, hydro- och
hygrometrar m. fl. dag och natt föra bok över sin egen
verksamhet och för var gång själva berätta och
hårfint angiva allt som ägt rum — så kan hon dock
till slut icke iakttaga det som alla dessa hennes
instrument ha att säga henne annat än med sina fem
sinnen. Vad hjälp hade väl en blind av fotografi,
mikroskop och teleskop?

Men äro icke, såsom man redan ofta påstått, dessa
våra sinnesintryck blott och bart subjektiva
föreställningar, av vår hjärna såsom ljud, ljus och värme
uppfattade intryck av en materiens verksamhet, som i
verkligheten ter sig helt annorlunda? Då skulle de
tvivelsutan sakna den absoluta sanningen, och då skulle
hela den på sinnesintrycken uppbyggda världen av
våra föreställningar om världsalltet och om oss själva
blott ha ett högst relativt och alls intet evigt värde.
»Nihil in intellectu, quod non fuerit in sensu!», blott
genom sinnenas portar tränger vetande till anden.
Tänka vi oss ett andligt normalt men alla sina
sinnen berövat barn, alltså blint, dövt, saknande smak,
lukt och känsel, hur skulle ett sådant, även på många
år, kunna tillägna sig ett enda begrepp om världen
och om Gud? Alltså utan sinnen inga begrepp. Men
äro de förra blott subjektiva, så äro de senare det
även, och då ha vi hunnit till den kända filosofi, som
blott erkänner yttervärlden som en av oss själva
hopgjord värld.

Men sakförhållandena tala däremot. Till och med
lågt stående djur visa t. ex. en utbildning av
enstaka sinnen, som vida överträffar våra. Kondoren
störtar t. ex. från höjder, där han varit osynlig, ned
på ett litet lik, likaså flyga nattfjärilar timslånga
vägar, t. ex. över Bodensjön, lockade av lukten från
några blommor, likaså ha till och med insekter delvis
en oerhört fin hörsel, och vad spårhundar kunna
åstadkomma är ju känt. Ja, myrornas outtröttlige
iakttatagare, Sir Lubbok, har bevisat att dessa små djur
och likaså de små vattenlopporna Daphnia se de
ultravioletta ljusstrålarna, för vilka våra ögon äro
okänsliga; de se således fler och andra färger än människan!
Men enligt nyssnämnda åskådning måste de högst
utvecklade varelserna ha de bästa sinnena, eller tvärtom
måste dessa djur med så fina och utvecklade sinnen
äga ett vidare, finare, mera storartat världs- och
gudsbegrepp. Förnimma vi däremot genom sinnena
absoluta sakförhållanden, så är det lätt att förstå att ett
mindre mått av sinnesintryck är tillräckligt för att
människans högre ande skall kunna slå mer andligt
mynt av dem. Att dessa sinnesuttryck äro lika hos
alla människor och att icke, såsom man förmodat,
den ena människan ser blått vad en annan ser rött
bevisas av överensstämmelsen i de genom dessa
sinnesintryck, genom färger och toner, frambragta
själstillstånden. Icke blott alla människor, och i
synnerhet själssjuka, utan även de mest olika djur, t. ex.
tjurar, kalkoner, krokodiler, således däggdjur, fåglar
och kräldjur, uppfatta den röda färgen såsom en
livlig, lysande, skarp och retande färg. Alla människor
anse ljusblått milt och vänligt och svart sorgligt, och
likaså få alla av melodier i moll och dur samma
särskilda själsintryck.

Av dessa och andra skäl måste vi antaga att
ljud, ljus, värme o. s .v. äro verkliga och absoluta
yttringar av materien, vilka ligga utom oss och icke
äro beroende av vår förnimmelse. Så uppfattas de
också av Guds ord. Då en känd naturforskare skriver:
»Det mosaiska: varde ljus! är psykologiskt oriktigt;
ljuset blev till, först när ett infusionsdjurs första röda
ögonpunkt första gången urskiljde ljus och mörker»,
så kan man förvånas över hur uppmärksamt dessa
herrar läsa bibeln. Ty det står skrivet: »Och Gud
sade: Varde ljus! Och det vart ljus. <sp>Och Gud
såg ljuset</sp> att det var gott» (Grundtexten). Här
ha vi en teosofisk åskådning, stående så högt över
den blott naturvetenskapliga som Guds öga står över
ett infusionsdjurs röda ögonpunkt. I den evige
Guden finnas sinnenas grundformer och våra äro blott
en högst svag avbild av hans.

Å andra sidan bevisa just dessa sinnen för oss
att de äro mycket ofullkomliga och att vi med dem
kunna uppfatta blott en liten del av den oss
omgivande världen. Vi leva likt en utarmad furste i en
liten kammare eller vindskupa tillhörande ett stort
palats och känna icke ens till alla dess salar, gallerier
och pelargångar. Energien hos den osynliga
utstrålningen i ett spektrum är t. ex. 7,7 gånger större än
den synliga delens energi, med andra ord sagt: vi
se alls icke de kraftigaste färgerna, kunna absolut
icke föreställa oss dem, ja, vi se överhuvud  taget
blott en liten del av färgerna. Så kunna vi på
fotografiplåten med våra ögon upptäcka förändringar som
den undergått i vad vi kalla mörkret. Vi se små
stjärnor uppenbara sig på den som små svarta
punkter, stjärnor som ett människoöga aldrig sett. Likaså
hör vårt öra egentligen rätt dåligt, blott elva oktaver
(Helmholtz) eller än mindre — ty många människor
höra icke läderlappens gälla pip — medan fysiken
lär oss att det måste finnas tusentals oktaver. Alltså
se, höra, smaka och lukta vi blott en liten bit av
skapelsen, äro blinda, döva och stumma för många
av dess yttringar, vilket också gäller vårt själsliv.
Liksom vi icke veta, om icke rummet icke blott
har fyra dimensioner<footnote>Soni bekant anses rummets dimensioner vara de tre:
längd, bredd och höjd.<tab>(Övers, anm.)</footnote> utan även många fler, så veta
vi icke heller, om det icke finns många, ja, otaliga
sinnen; Gud är ju oändlig och likaså hans skapelse.
I varje fall komma vi med våra fem sinnen underfund
med att det redan här på jorden finns andra. Här
nedan några exempel hämtade från djuren: Enligt
Spallanzani ha bländade flädermöss kunnat utan att
stöta emot timtals blixtsnabbt flyga omkring i ett rum,
där talrika trådar blivit utspända och förenade med
små klockor. En i Stilla oceanen infångad sköldpadda,
som blivit märkt med fartygets namn, kastades över
bord i Engelska kanalen, emedan hon blivit sjuk. Tre
år senare uppfiskades hon åter i Stilla oceanen. Hur
har djuret hittat den fyratusen timmar långa vägen
genom de fullständigt mörka havsdjupen och omkring
Kap Horn? Och likaså när flyttfåglar med underbar


»instinkt» — som vi med ett intetsägande ord kalla
det — uppleta sin fjolårsbostad under fellahernas
lerhyddor och Egyptens tempel i Sudan och i Tunis för
att nästa vår lika ofelbart återfinna bondgården och
bykyrkan i Schwaben eller Thüringen, invid London
eller Moskva. Och likväl se de så många hundra åar
och byar och kullar, som äro alldeles likadana. Eller
då duvor, som forslats i korgar från Holland till
Spanien och först fem år senare lössläppts där, på
några timmar åter infunnit sig i Brüssel!<footnote>Brüssel är huvudstad i Belgien.<tab>(Övers, anm.)</footnote> Eller då en
hund efter tre månader återfinner sin husbondes spår
från Ryssland till Frankrike bland miljoner andra spår,
över floder och berg. Härvidlag hjälper icke
»väderkornet». Inför sådana sakförhållanden måste vi
antaga andra sinnen, i synnerhet hos de lägsta djuren.
Ögonlösa maskar (lumbricus) fly t. ex. alldeles undan
ljuset och söka påtagligen skuggan och natten, och
en art likaledes blinda blötdjur (pholas)
sammandrager genast sitt lilla rör, så snart bara ett moln
fördunklar solljuset<footnote>B. Yung.</footnote>. Då t. ex. en patella, detta
välbekanta lilla musseldjur<footnote>Skålsnäcka.<tab>(Övers, anm.)</footnote>, går ut för att skaffa sig
mat, återvänder det alltid till samma glatta klippgrund.
Varigenom kan en sådan där liten geléklump utan
sinnesorgan minnas, söka sig väg, känna igen den
och hitta den? Ännu hemlighetsfullare är det att
infusionsdjuren, som blott bestå av en med vätska
fylld liten säck fly för sina fiender, förfölja sitt byte
och blott förtära vissa arter; och allt detta utan ett

spår till synliga organ. Där stå vi vid vår
klokskaps slut.

Och även fysiken lär oss att det måste finnas
andra sinnen. Värmet äger ju t. ex. olika former och
arter<footnote>Se »Die Wärme» von Tyndall, Vieweg, Braunschweig</footnote>, således modulationer och nyanser, men vi
känna bara ett värme och skilja blott mellan varm
och varmare, förhålla oss således till värmet som en
fullständigt färgblind människa till ljuset, då hon blott
ser världen ljus och mörk. Ägde vi ett lika utvecklat
»värmesinne» som vi äga färgsinne, vilken oerhörd
summa av intryck och njutningar skulle vi icke då
vinna; då skulle vi äga en värmekonst alldeles som
vi nu äga en färgkonst! Även elektricitetssinne fattas
oss, då vi icke ens kunna skilja mellan positiv och
negativ elektricitet. Om Gud skänkte oss detta sinne,
uppginge både för oss och vetenskapen en ny värld;
liksom omvänt, om han vägrat oss lukt- och
smaksinnet det aldrig funnits en människa som anat att
det finns olika lukt och smak. På sinnenas antal
beror  kunskapens och vetandets  mängd!

Likaså är världsalltet för oss omgärdat genom
antalet och skärpan av våra sinnen. Det är de som
uppsätta råmärkena, innanför vilka vi kunna driva
vetenskap. Månne det ordet: »Vad intet öga sett
och intet öra hört och i ingen människas hjärta stiget
är, det har Gud berett åt dem som älska honom»,
syftar på  nya och fullkomligare sinnen?

*.
Beträffande vetenskapens gränser inom våra
sinnesintryck har den klartänkte forskaren och kände
vetenskapsmannen Dubois-Reymond hållit ett lika känt
föredrag: »Om naturkunskapens gränser», till vilket
han senare fogat ett andra »De sju världsgåtorna».<footnote>»Über die Grenzen des Naturerkennens», »Die sieben
Welträtsel», beide zusammen bei Veit & Komp., Leipzig 1891.</footnote>
Egentligen säger han däri blott vad andra redan tänkt
och vetat; han tillstår ju själv »att han nästan blygts
att åt tyska naturforskare iskänka en så avslagen dryck
och åter bjuda på så triviala, av förträffliga tänkare
länge sedan erkända sanningar». Emellertid tyckes
den strid, som uppstod om föredragen, och de bittra
förebråelser, som från materialistiskt håll gjordes mot
honom, liksom de ortodoxas desslikes överdrivna
jubel utvisa att genom detta människoord något nytt
blivit skapat och att hans uttalanden voro tidsenliga,
varför vi här anföra hans slutsatser.

Först och främst fastslår Dubois-Reymond att
naturkunskapen är ett återförande av förändringarna i
sinnevärlden till atomrörelse eller naturföreteelsernas
upplösning i atomernas mekanik. Sedan anknyter han
sitt föredrag till Kants ord »att i varje särskild
naturlära blott finns så mycken egentlig vetenskap, som
man där påträffar matematik». Redan Plato sade:
»Gud bedriver överallt geometri». Dubois-Reymond
anför därefter astronomen Laplaces ord: »En ande,
som i ett givet ögonblick kände till alla krafter som
sätta naturen i rörelse och det ömsesidiga läget av
de väsen, varav den består, och som förstode att
underkasta dessa uppgifter analys, skulle i en och


samma formel kunna fatta de största världskroppars
och de lättaste atomers rörelser; intet vore för honom
ovisst, och såväl framtid som forntid vore för hans
blick närvarande». Och därpå undersöker
Dubois-Reymond vilka gränser för kunskapen, vilka olösliga
problem som skulle ställa sig i vägen till och med
för en sådan såsom en högst intelligent människa
tänkt ande och finner flere.

»Av problemen», säger han, »låta sig på det hela
taget sju urskiljas. Bland dessa kallar jag dem
transcendenta, vilka synas mig olösliga.

»Den första svårigheten är materiens och kraftens
väsen. Såsom min ena gräns för naturkunskapen är
den i och för sig transcendent. Alla
naturvetenskapens framsteg ha intet förmått, och alla ytterligare)
gagna till intet däremot. Ty till och med den
Laplaceska, över vår så mycket högre stående anden skulle
på denna punkt ej vara klokare, och vi erkänna
misströstande att vi här stå inför vår klokskaps gränser.

»Den andra svårigheten är rörelsens ursprung. Vi
se rörelse uppstå och förgå. Försöka vi därför tänka
oss ett urtillstånd, så komma vi därhän att föreställa
oss materien för oändlig tid sedan vilande och
likformigt fördelad i den oändliga rymden.         Då en
övernaturlig stöt icke passar i vår begreppsvärld, så
fattas tillräcklig orsak till en första rörelse. Eller
också föreställa vi oss materien såsom av evighet i
rörelse. Då avstå vi redan på förhand från ett
förstående i denna punkt.

»Den tredje svårigheten är livets första uppkomst.
Jag ser ingen orsak att betrakta denna svårighet som
transcendent. Har materien en gång börjat röra sig,
kunna världar uppstå, och under lämpliga villkor kan
också det egendomliga tillstånd av materiens
dynamiska jämvikt, som vi kalla liv, ha blivit till. Skulle
vi däremot tillstädja en övernaturlig akt, så, behövde
vi blott en skapelsedag.(?)

»Den fjärde svårigheten erbjuder den till synes
avsiktligt ändamålsenliga inrättningen av naturen.
Darwin visade i det naturliga urvalet en möjlighet att
kringgå den; men om vi än alltjämt, i det vi hålla
oss till denna lära, ha samma förnimmelse som en
eljes räddningslöst förlorad människa, då hon klamrar
sig fast vid en planka vilken nätt och jämt håller
henne över vattnet, så är dock denna fjärde svårighet
tills vidare icke transcendent, hur bävande en allvarlig
och samvetsgrann eftertanke ännu alltjämt står
inför den.

»Men den femte svårigheten däremot är alltigenom
transcendent: detta nya obegripliga är medvetandet.
Vilken tänkbar förbindelse existerar mellan bestämda
rörelser av bestämda atomer i min hjärna å ena sidan
och det å andra sidan för mig ursprungliga
sakförhållandet, som icke låter sig förnekas: 'Jag känner smärta,
känner lust, känner mig varm, känner mig kall, jag
smakar sött, luktar rosendoft, hör orgelton, ser rött';
och den lika omedelbart därur uppskjutande vissheten:
'Alltså är jag till?' Det är just alltigenom och för
alltid ofattbart att det icke borde vara likgiltigt för
ett antal kol-, väte-, kväve-, syre- o. s. v. atomer
hur de ligga och hur de röra sig, hur de lågo och
hur de rörde sig, hur de komma att ligga och hur

de komma att röra sig. Man kan på intet vis inse
hur medvetande skall kunna uppstå ur deras
samverkan. Skulle deras sätt att ligga och att röra sig
icke vara dem likgiltigt, så måste man tänka sig dem
på monadernas vis redan var för sig utrustade med
medvetande. Men därigenom bleve varken
medvetandet förklarat eller det minsta vunnet för förklaringen
av individens enhetliga medvetande.

»Det är icke med full övertygelse som jag som
sjätte svårighet uppställer det förnuftiga tänkandet och
ursprunget till det därmed nära förbundna talandet.»
(Behandlades redan då det var fråga om medvetandet.)

»I nära samband därmed står det sjunde och sista
problemet i raden. Det är frågan om viljans frihet.»
— Efter vidlyftigt betraktande av denna fråga, varvid
han anför Leibnitz och andra författare, kommer
Dubois-Reymond till följande resultat: »Med vår sjunde
svårighet förhåller det sig så, att den är ingen
svårighet alls, för så vitt man beslutar sig för att förneka
viljans frihet och förklara den subjektiva frihetskänslan
för villfarelse. I annat fall måste den anses för
transcendent.» Professor Dubois-Reymond sammanfattar
nu det sagda med orden: »Vår naturkunskap är alltså
innesluten mellan de båda gränser, som för evigt resas
för den av oförmågan att å ena sidan förstå materia
och kraft och å andra härleda andliga livsyttringar ur
materiella villkor. Inom dessa gränser är
naturforskaren herre och mästare, sönderdelar och
uppbygger; över dessa gränser kommer han icke och
skall aldrig komma». Om dessa världsgåtor uttalar
han det kända ordet »Ignorabimus!» vi få aldrig
veta det!

Man måste vara denne betydande forskare
tacksam för att han öppet och frimodigt utsäger vad så
många mindre betydande ängsligt söka dölja, i det
de ropa ut i världen att människans förmåga att
erhålla kunskap inga gränser har, att för vetenskapen
ingenting längre är omöjligt!

Emellertid vill det synas oss, som om professor
Dubois-Reymond borde ha vågat tränga än djupare
till företeelsernas rötter. Vi tro att tillvarons
grundvillkor ligga än djupare än i viljans frihet och
medvetandet, i materia och kraft, och att man först borde
utforska dem för att kunna uppföra det verkliga
vetandets byggnad på säker basis och klippfast grund.
Vi mena därmed tiden, rummet och talet. I tiden är
allt till, utan rum är ingen företeelse tänkbar och
på 1 = 1 och 1 + 1 = 2 vilar allt tänkande.

Visserligen påstår en viss, redan på tal om
sinnena vidrörd filosofi, som Dubois-Reymond måhända
hyllar, att rum, tid och tal blott finnas till inom oss
och först uppstå därigenom att vi tänka dem, liksom
världsalltet först i vårt begrepp om universum
kommer till förverkligande. Obegripligt att begreppet
alltid sättes lika med själva tillvaron! Således skulle
det som en vid klippan hängande mussla föreställer
sig vara oceanen också vara det eller en myras begrepp
om ett berg vara berget! Vilken dårskap att en
människa någonsin kan tro att hennes gudsbegrepp är
Gud! Vart denna världsåskådning leder visar
Schopenhauer, som själv är anhängare till den. Sedan
han sagt: »Tiden är en anordning i vår hjärna för
att ge tingens och vår egen alltigenom intiga tillvaro
ett sken av verklighet».(!)<footnote>Par. et Prol. Kap. IX Anhang.</footnote> fortsätter han: »De före
allt liv på jorden skedda geologiska tilldragelserna ha
icke uppfattats av något medvetande, icke av det egna,
emedan de intet ha; icke av ett främmande, emedan
intet sådant fanns. Alltså ägde de ingen objektiv
tillvaro, <sp>d. v. s. de funnos överhuvud taget
icke till».</sp> Han tillägger: »Den Laplaceska
världsförklaringen och de tidigaste geologiska fenomenen
intill den organiska naturens uppträdande äro
beskrivning på företeelser <sp>vilka såsom sådana
aldrig varit till.</sp> Ty de äro fenomen i rums-,
tids-och orsaksförhållanden, vilka såsom sådana alldeles
icke kunnat finnas till annat än i en hjärnas
föreställning och följaktligen utan en sådan <sp>äro
omöjliga och aldrig ha förekommit».</sp><footnote>Zur Philosophie und Wissenschaft der Natur. § 87.</footnote> Alltså är
hela urberget med sina granit-, gneis- och
basaltkolosser resultatet av tilldragelser som aldrig ägt rum!
— Det är icke av behovet påkallat att vederlägga
sådana  föreställningar.

Vi ha redan anfört skäl för våra
sinnesförnimmelsers objektivitet, och likaså tro vi att rum, tid och
tal funnits före oss och finnas till utom oss. Låtom
oss för en gångs skull betrakta dessa tillvarons tre
stora enheter ovetenskapligt.

Vad tid är tror sig var och en veta, men alla
lärda och olärda kunna icke säga dig det. Med
oemotståndlig  makt  rycker  detta  okända,  osynliga  något



oss med sig, om vi vilja eller ej. Vare sig vi med
glad otålighet emotse vårt bröllop eller med
motsträvig bävan vår död, oavlåtligt, ljudlöst flyter den
bräddlösa floden och bär oss på sina vågor ut emot havet.
Det förflutnas sintflod stiger och har redan slukat
vår barndom och vår ungdom, snart halva och hela
livet, och vi försvinna under böljorna och äro för
denna värld blott ännu något som varit, ett förflutet.

Hur lång är tiden egentligen? Hur lång är en
sekund? Ingen vet det. Vi mäta den på våra
förnimmelser, på vårt tänkande. Liksom ett snälltåg
tillryggalägger 30 m. i sekunden, så löpa förnimmelser
genom våra nerver mot hjärnan<footnote>Helmholtz.</footnote>, och tio skilda
intryck är väl det allra högsta vi på denna sekund
kunna iakttaga. Tänkte vi med vätemolekylens
hastighet, så skulle den jordiska naturen förefalla oss
stel, död och oföränderlig. Funnes det väsen som
tänkte långsammare i motsvarande grad och blott
upplevde fem minuter under ett århundrade, så skulle
för dem hela skapelsen te sig som en obegriplig
stormvirvel, ty de skulle icke ha tid att fatta den
enstaka företeelsen, innan den susat förbi dem.

Ett väggurs tickande hör till det hemskaste, det
mest fruktansvärda. Hör, hur entonigt, hur
oavlåtligt ditt liv förrinner och obarmhärtigt droppar ned
i det eviga intet. Med varje tick-tack inträder i din
tillvaro ett »ögonblick», en obekant ur evigheten,
betraktar dig blixtsnabbt och är försvunnet, innan du
hunnit uträcka handen efter det. Vad har väl nästa
i beredskap åt dig? Månne ett slaganfall! — Och

i det därpå följande finns du icke mer; du »var!»
och är för alla dina kära sedan blott ett minne! — Eller
också ringer dörrklockan i nästa ögonblick. En
brevbärare, ett telegram! Du läser det. Det handlar
kanske om att en av dina kära dött, innebär måhända
ruin, skam, olycka, undergång för dig och de dina,
ty olyckan lurar på oss. Och från det ögonblicket
blir ditt liv icke mer vad det varit före detsamma. —
Och oupphörligt närmar sig det sista. »Tiden går,
och döden kommer». Då sträcker du ut dig, rosslar
efter längre eller kortare dödskamp för sista gången,
och läkaren säger sakta: »Allt är slut!» Dina kära
utbrista i tårar och kyssa det bleka ting, som nyss
förut var du; men du har för evigt glidit bort från
jorden, på vilken tiden flöt hän som en sorlande
bäck, som en mäktig flod. Du befinner dig där
eonerna upprullas i Gud likt en ocean utan strand och
utan botten, den verkliga tiden, av vilken vår blott är
en avbild och ett utflöde; du är där du förgäter att
du en gång varit dödlig. — Alltså sker allt i denna
värld i tiden: människor födas och dö... »då tiden
var fullbordad»... — »Och det skedde!» säger
skriften. »Det otillräckliga, här blir det händelse»,<footnote>Goethe.</footnote> Och
varje ögonblick som är förbi är forntid, oåterkalleligt,
ouppnåeligt, lika mycket om det var stort,
betydelsefullt, sorgligt, ljust, betydelselöst eller ledsamt. Vem
kan ändra något däri? Och mellan dessa två
avgrunder, dessa två dunkla evigheter sväva vi, såsom
araben säger, som på en rakknivsklinga. Ständigt
faller ett något bort från oss och ned i det förflutna,

våra gärningar och vår skuld, »culpa»,<footnote>Latin = brott.<tab>(Övers, anm.)</footnote> den
fruktansvärda, som numera utan vårt åtgörande i skuggornas
rike växer sig jättestor och överskyggar nutid och
framtid. Liksom ett för tvåtusen år sedan på bank
insatt öre nu skulle bära många miljoner i räntor, så
utrotar nu ett enda av Attilas mord miljoner levande
varelser och en enda lögn gör nu miljoner människor
olyckliga och syndiga. Genom en kvinnas anfall av
fruktan gick slaget vid Actium förlorat, och nu löper
världshistorien i andra banor. Ja, vi femtonhundra
miljoner människor och därtill hela den jordiska
skapelsen lida av det enda sakförhållandet, att Adam en
gång uträckte handen, tog och åt! Men även det
goda bär åter och åter frukt. Liksom ett vetekorn
under tidernas lopp alstrar ofantligt mycket bröd, så
har ett för lång tid sedan uttalat sanningsord en
ständig och tusenfaldig återverkan genom tiden och alla
tider. Vi och vårt görande äro eviga. »Vi äro
elohim!» Vad är forntid? Vad är framtid? Eljes ser
ju varje vandrare framåt, på den väg som förestår
honom, men vi gå bakåt, titta blott på den
tillryggalagda vägsträckan, icke vetande om vi ej med nästa
steg skola stappla baklänges och störta i avgrunden.
Finns det världar, där varelserna se framåt? Där det
förflutna är dem lika gåtfullt, lika obekant och lika
förskräckande som framtiden är för oss, men
däremot framtiden så känd för dem som det förflutna för
oss? Sådan var den för profeterna, för en Bileam,
då han utropade: »Jag skådar honom men från
fjärran!»



Även rummet är för oss ofattbart. Är det
ändligt: ja, vad finns då där det upphör, och vad är
dess gräns? Är det oändligt, hur skola vi då
föreställa oss det? Och är även materien oändlig? Ty
vad är rum utan materia? Befunne vi oss i ett rum
tomt på materia, varpå skulle vi kunna märka, varav
skulle vi veta att vi röra oss, vare sig som en snigel
eller som en blixt, vare sig en centimeter eller 100
miljoner mil långt, ty hur skulle vi kunna skilja på
»här» och »där»? Vad är alltså rörelse, och vad är
storlek? Är rummet oändligt, så finns intet stort och
intet litet. Pyramiderna göra ett väldigt intryck på
oss; en tio cm. hög modell av dem är en leksak.
Helt naturligt, eftersom vi mäta storleken i
förhållande till oss, med vår »fot» eller »handsbredd» eller
också med en 40-miljondel av vår jords omkrets, d. v. s.
en meter. Men hur stora äro då vi i själva verket?
På en asteroid jättar stora som Mont-Blanc, på solen
blott som myror, i världsrymden osynliga
stoftpartiklar; ställda under ett tjugutusen gånger förstorande
engelskt mikroskop omkring 40 kilometer långa,
själva en världskropp. Och till och med denna
föreställning är ändå icke nog, då vi ses med
kemiens blick. Inför den äro vi med
fruktansvärd fart virvlande solsystem, töckenstjärnor av
otaliga biljoner med underbara eviga krafter begåvade
atomer och molekyler, som oupphörligt stöta ihop
och åter studsa från varandra; varje atom, varje
molekyl måhända förhållandevis så långt avlägsen från
den närmaste som Jupiter från jorden. Hur stor ser
en ängel en molekyl, en atom? I vilken storlek ser
oss rummets Gud, som ser var och en av de otaliga
atomer, varav vi äro uppbyggda? I varje fall äro
vi för honom mänskligt att tala omätligt stora. Alla
dessa och ännu fler frågor, som icke låta sig
besvaras, framgå ur ett blott flyktigt betraktande av
rummet. Och likväl funnes utan detta rum varken form
eller storlek eller rörelse, varken varande eller
tillvaro.

Icke mindre gåtlikt är talet, detta tänkandets
urform, detta villkor för allt varande. Att 1 = 1 och
2 X 2 = 4, detta så oerhört enkla men likväl
oförklarliga sakförhållande är conditio sine qua non<footnote>Det oundgängliga villkoret.<tab>(Övers, anm.)</footnote> för
världsalltet, den obevekliga lagen och ödet för allt
som är till. Detta så oskyldiga tal, vars början ett
barn kan behärska, växer och växer ut över jorden
till de avlägsnaste fixstjärnor och än vidare utöver
allt tänkande. Visserligen har mycken lek bedrivits
med stora tal, men fördenskull förblir likväl talet i dess
höga företeelser för tänkaren något imponerande, ja,
något fruktansvärt! Bara ett exempel därpå: Det
största tal som vi; kunna skriva med tre siffror är först
999. Så snart vi övergå till de potensierade talen få
vi det nästan på samma sätt skrivna men betydligt
högre talet 9<sup>99</sup>, nio upphöjt i nittionionde digniteten,
ett tal med omkring 90 siffror, således så stort, att
ett klot, vars omkrets vore lika stor som jordens bana
omkring solen icke på långt när innehölle så många
sandkorn. Och nästan lika oerhört är talet <sub>9</sub>9<sup>9</sup>, d. v. s.
9 upphöjt i nionde digniteten och det erhållna talet
åter upphöjt i nionde digniteten. Här har vår
föreställningsförmåga för länge sedan lämnat oss i sticket.



Men skriva vi detta tal 9(<sup>9<sup>9</sup></sup>) d. v. s. 9 upphöjt i en
dignitet, erhållen av 9 upphöjt i nionde digniteten, så
exploderar detta tal, blott och bart genom tillsatsen av
parentesen, likt ett krutmagasin, i vilket en gnista
råkat falla, och blir jättestort, gudomligt eller djävulskt
men icke längre mänskligt, ty nu betyda dessa tre
siffror ett tal med 370 miljoner siffror, en rad så
lång, att den med vanliga skrifttecken skulle bli 1,000
km. och räcka från Berlin till Adriatiska havet. Alla
världens språk skulle icke ha tillräckligt med ord till
den, och alla människor i världen skulle icke under
så många miljoner år som det finns sandkorn på
jorden (se kap. III) hinna med att räkna mer än en
liten bråkdel därav! — Och likväl finns detta tal;
framför allt i Gud men också i det oändliga
rummet som storlek; i den oändliga tiden som eon, och
miljoner sådana storlekar och eoner uttömma likväl
icke rummet och tiden. Vilka livsformer finnas väl
i dessa ofattligt avlägsna rymder. Var bli vi eviga
väsen i de där ofattbara eonerna? Hur långt
överträffande alla våra nuvarande begrepp ha vi fortskridit
hän mot Gud? Ty det finns ett gudomligt
framåtskridande och en gudomlig utveckling av det
gudomliga i  det  gudomliga.

Egentligen är detta tal, och det bevisar hur
gudomligt det är, i och för sig varken litet eller stort
eller med andra ord, redan i det minsta är det stort,
oändligt. Drag med en aldrig så fint tillspetsad
blyerts en aldrig så liten cirkel, så ligger redan i den
problemet om cirkelns kvadratur, förhållandet mellan
periferien och cirkelns diameter, ett förhållande som

alla världens tal icke kunna uttömmande uttrycka. Se
här de första decimalerna: 3,1415926536897993238462643
3832795028841971693993751058809749445923078164062 .......
o. s. v., o. s. v. I det oändliga, omätliga växer
detta tal. Evigheten uttömmer det ej, ty det är
irrationellt, och likväl ligger det i varje knappnålshuvud
eller liten hagelkula!

Just det att vi överhuvud taget blott fatta talet i
dess allra minsta och enklaste begynnelser och att
det genast växer oss över huvudet bevisar att vi
blott stå vid början av vår eviga utveckling; det
kan ju finnas varelser som kunna uppfatta nyss
anförda 370-miljonsiffriga tal lika klart och räkna med
det i huvudet lika lätt som vi med ett tvåsiffrigt.
Således få vi även här med avseende på tid, rum
och tal säga: Ignoramus!

Alltså få vi icke utan förvåning veta att
vetenskapen, som säger oss så mycket sant, nyttigt och
intressant om tingen, deras former och företeelser, är
vanmäktig när det gäller att förklara dessa tings väsen.

Och på den kända i »Kraft och materia»
återupprepade förebråelsen från materialisterna att vi kristna
»tycka om att fly in i varje mörk vrå, som
vetenskapen ännu ej upplyst med sin lykta, för att där
upphänga spindlar till det sunda förnuftets utsugande»,
kunna vi lugnt svara: Man behöver verkligen icke
fly. — Här stå vi på Guds vida jord och fråga
vetenskapen: Vad är detta rum som omger oss och
tiden som rycker oss med sig? — Den vet det ej.
— Vad är materien, på vilken vi stå, och krafterna,
som sätta den i rörelse? — Den vet det ej. — Vad
är livet omkring mig och den själ jag förnimmer
inom mig och varifrån härstamma de? — Den vet det
icke. — Vrån, i vilken den icke lyst in, heter
världsalltet.

En gång i min ungdom gick en vetenskapens
furste förbi mig på högskolan. Halt! ropade jag, i det
jag avtog hatten, en allmosa! Säg mig bara, varför
gräset är grönt? Gärna, svarade han vänligt, därför
att växtcellerna äro fyllda med klorofyllkorn som lysa
genom cellväggarna. — Ja! det visste jag ju förut;
men varför äro klorofyllkornen gröna? — Därför att
de bestå av ett vaxartat ämne som besitter egenskapen
att återkasta grönt ljus. — Huru! Grönt ljus? —
Ja, en dallringsrörelse hos etern upprepad 660 biljoner
gånger i sekunden. — Alltså en grön rörelse? Jag
förstår allt mindre; hur skall jag föreställa mig det?
— Som du behagar, ropade han ryckande på axlarna
och gick sin väg. — Och jag stod ensam kvar
begrundande hans ord. Ämne ? Egenskap ? Grönt ljus ?
Rörelse? Eter? Vart och ett för mig en avgrund
av  tänkande.

Denna oförmåga att utforska tingets väsen för
sig åstadkommer ofelbart att alla våra vetenskapliga
föreställningar bli otillräckliga. Så förhåller det sig
t. ex. med atomen, som man icke kan föreställa sig.
Även förefaller det ju, som om kropparna skulle
enligt de Newtonska lagarna draga varandra till sig,
men attraktionen är en otillräcklig föreställning,
emedan den är ofattbar. Teorien om ljud och ljus som en
vågrörelse passar ju bra tillsammans med många
sakförhållanden, men det förblir obegripligt huru i en
konsertsal tusentals och åter tusentals ljudvågor kunna
rasa i och om varandra utan att ömsesidigt störa
varandra eller ingripa i de genast därpå följande. Och
om möjligt än obegripligare blir det att hos tusen
församlade människor miljoner och åter miljoner
etervågor i vart öga måla en till och med perspektiviskt
olika bild av den omgivande världen. Samtliga våra
fysikaliska förklaringar av hårrörskraften, av
endosmosen<footnote>Vätskeströmning genom porösa skiljeväggar. (Övers,
anm.)</footnote> o. s. v. äro, sådana som de föredragas i gymnasiet
och vid högskolorna, mycket angripliga. Kunde vi,
säger med rätta en kemist, åstadkomma temperaturer
på 10,000°; så skulle snart en helt ny kemi uppstå.
»Den naturkunskap, som vi för närvarande betecknat
som tillfredsställande för vårt behov av
orsakssammanhang, tillfredsställer det icke i sanning, är ingen
kunskap och' blott surrogat för en förklaring».<footnote>Dubois-Reymond.</footnote> —
Emellertid hör även detta ovetenhetens vetande till
den verkliga vetenskapen. Det förut anförda
uttalandet av Pascal är också lika sant: »Människan är
ovetande, emedan hon är det, men hon är vis därför
att hon vet av det».

*

Det återstår oss nu att tala om vetenskapens
fel, ty eftersom den är ett mänskligt vetande, så är
den behäftad med allehanda mänskliga svagheter.
Först och främst åtrån att imponera genom så 

främmande och tekniska uttryck som möjligt, genom sökt
stil och invecklad satsbyggnad. Ofta måste man mot
vetenskapen framställa samma klagomål som
Dubois-Reymond mot den moderna filosofien: »Den har glömt
bort allmänt människoförstånd och enkel
överläggning; den viker långt undan för frågor som intressera
den förutsättningslöse eller behandla dem nedlåtande
såsom obefogade spörsmål.» I tunga, med förbehåll
försedda och sig så mycket som möjligt vid abstrakta
och skruvade begrepp uppehållande talesätt och med
ängsligt undvikande av allt bestämt, klart, konkret
och påtagligt tror sig mången vetenskapens
ämnessven och mången annan lärd man böra inhölja sitt
vetande och sitt tänkande såsom i en vetenskaplig
klädnad. Att skriva varmt, friskt och levande och
så att var och en genast begriper det, vore ju
»ovetenskapligt», »dilettantstil»!

Vi bli alla förförda av ordet och frasen. Än av
den fängslande, glänsande, snillrika: »vältalighetens
lögn» över och under vilken Petrarca suckade; än
av den skenbart kunniga och fullviktiga: den ene av
det stickande, vitsiga ordet, den andra av det som
låtsar sig vara oskyldigt, betydelselöst. Vi bli slavar,
och ordet, vårt ord, behärskar oss som en tyrann
med järnspira. Hårt, rastlöst kämpar mannen med
det, vill göra det användbart åt sig, vill avtvinga
det sanning och erkänner, då livet avtar, att han
förlorat slaget.

Liksom fransmannen ständigt faller in i »la phrase
spirituelle» och städse löper fara att »dire des riens
avec esprit» (prata nonsens på ett fyndigt sätt); liksom
italienaren även omedvetet söker imponera med
känslofulla superlativ och ryssen gärna anser svamlig
humanitetsyra för religiösa ideal, så ser tysken förvånad
på den vetenskapliga frasen och tror att så snart
han icke ser bottnen, så är det djupt, men ofta nog
är det bara vattnet som är grumligt. Men att man
kan vara lärd och ändå inskränkt, det kan han icke tro.

Schopenhauer bedömer träffande den sökta,
konstlade vetenskapliga stilen: »Den ledande grundsatsen
för stilistiken borde vara att människan blott kan
tänka <sp>en tanke</sp> åt gången tydligt; därför får hon
icke anmodas att tänka två eller till och med fler på
en gång. Men tysken inflickar sina tankar i varandra
till en hopträngd och ytterligare hopträngd och än
en gång hopträngd satsbyggnad, emedan han vill säga
sex saker åt gången i stället för att framföra dem en i
sänder. Läsaren får läsa en stund utan att tänka något
alls, bara memorera alltsammans och ställa sitt hopp till
slutet, som låter ett ljus gå upp för honom. Detta är
uppenbart illa och ett missbruk av läsarens tålamod.
Men vanliga huvudens omisskänliga förkärlek för detta
skrivsätt beror därpå, att det låter läsaren först efter
någon tid och möda förstå det som han eljes genast
skulle ha kommit under fund med. Därigenom
uppstår ett sken av att skribenten har mera djup och
förstånd än läsaren».<footnote>Über Schriftstellerei und Stil.</footnote> Och på ett annat ställe skriver
han: »Tyska författare borde alltigenom komma till
insikt om att man visserligen bör så mycket som
möjligt tänka som  en stor ande men däremot tala

samma språk som varje annan människa. Må man
begagna vanliga ord till att säga ovanliga saker».

Ännu ett annat högsta mål är att ständigt skriva
snillrikt. Men den rena, hela sanningen är aldrig
snillrik; utan snillrikt kallas det personliga, möjligast
ursprungliga, alltid individuella och följaktligen också
ensidigt paradoxala och överdrivna framhävandet av
en ny sida av sanningen, varför det snillrika väl är
uppiggande men icke allmänt brukbart. Kristus, som
var sanningen, vars ord äro ande och liv, som talade
för hela mänskligheten, som var full av anden, har
aldrig yttrat ett så kallat snillrikt ord. — Då en man
sådan som Hegel vid slutet av sin bana måste tillstå:
»Av alla mina lärjungar har blott en förstått mig,
och den — har missförstått mig», så uttalar han
därmed ett skarpt klander mot all sin vishet. Ty
verklig vishet är begriplig för alla: »Enkelhet är det
sannas kännetecken», sade redan latinaren.

Skada på det härliga tyska språket; på vilket
ändå så många män, från Luther till Bismarck visat
oss hur väldigt, gripande, märgfyllt, djupt, rörande,
kraftigt och böjligt, allvarligt och skämtsamt,
godmodigt och skakande och ändå städse klart och fattbart
man kan tala och skriva. Detta bevisas även av
sådana lärda män som Humboldt, Helmholtz,
Dubois-Reymond,  Mommsen,  Ranke och många  andra.

Liksom varje talesätt är det vetenskapliga
talesättet farligt. Man kan verkligen därigenom vänja sig
att tro att det verkligen ligger något där bakom. Vem
har icke lärt känna människor, som blivit vetenskapligt
tänkande maskiner, som förlorat sinnet för naturrätt
och natursanning och icke känna till någonting högre
än att som vetenskapliga begrepp framföra
taskspelar-och gycklarkonster.

Liksom alla talesätt härrör också det
vetenskapliga talesättet från begäret att utgiva sig för mer än
man är, således från obefogat självförtroende. Även
därpå blir vetenskapen lidande. Den har alltjämt trott
att dess för handen varande vetande varit mer eller
mindre absolut och har velat av vad den visste sluta
sig till för mycket om det den icke visste. Man
vet t. ex. huru de största lärda män en gång i
Salamanca vetenskapligt, med stöd av Aristoteles och lärda
män intill dåvarande tid, för Kolumbus klart bevisade
att jorden icke var något klot och att, även om så
vore fallet, han visserligen kunde komma nedför den
ena sidan men alls icke upp igen.

Även det adertonde århundradets vetenskap levde
i det stolta medvetandet, att den var ofelbar. Hur
hånfull var den icke, då den fick höra talas om
stenars nedfallande från himmelen! Och
vetenskapsakademien i Paris förklarade år 1800 med harm de till
densamma inberättade sakförhållandena för alltigenom
otroliga. Goethe själv berättar hur han också på
den tiden varit med om att håna men sedan vid
slutet av sitt liv med stort intresse lagt sig till med
en samling av dylika meteorstenar. Likaså vägrade
samma akademi att mottaga vidare meddelanden om
den väl ändå blott på synvilla beroende magnetismen.
Nu studeras den vetenskapligt och undervisas i den
under namn av hypnotism, suggestionslära, av
professorerna Charcot, Bernstein, Forel m. fl.

Parisastronomen Lalande tillbakavisade kyligt förnämt Bessels
arbeten om »lysande satelliter»<footnote>Himlakroppar som åtfölja andra såsom månen åtföljer
jorden.<tab>(Övers, anm.)</footnote> med orden: »Vi tro
icke på sådana saker!» Och även tyska astronomer
gjorde duktigt narr åt Bessels upptäckt. Men nu för
tiden höra dubbelstjärnor till de intressantaste
föremålen för vetenskaplig forskning. Vetenskapen och
till och med en så duktig kännare av havet som
Ed. Forbes påstodo för icke mer än femtio år sedan
att vid 300—400 meters djup utslocknade allt liv, både
växt- och djurliv, då dels på grund av det oerhörda
trycket och dels på grund av det absoluta mörkret
inga organismer kunde utveckla sig eller äga bestånd
där. Vi veta nu genom Challengers undersökningar
att på mycket större djup, ja, så djupt som vi lyckats
nå, finnas delvis mycket späda med brokigt, eget,
starkt fosforescerande grönt och rött ljus prunkande
organismer, av vilka några äro försedda med jättestora
ögon, delvis sittande i ändan av långa horn. Ty
vanligtvis tar vetenskapen fel, då den förnekar.
»Helium»<footnote>Namnet av Helios (solen).<tab>(Övers, anm.)</footnote> finns det också på jorden<footnote>Palmieri.</footnote>, liv även i djupaste
hav, stenar även på firmamentet. De bästa meteorologier
tvistade länge om sommarvinden (der Föhn), somliga
hämtade den från Sahara<footnote>Escher v. d. Linth.</footnote>, andra<footnote>Döve.</footnote> från Mexikanska
viken, till dess man äntligen trodde oss enkla
schweizare, att den uppstår i själva Schweiz liksom den
norska sommarvinden i Norge. Vetenskapen drev 

likaledes länge gäck med den av fiskare och sjöfolk
funna grundisen såsom varande en fysikalisk
omöjlighet o. s. v. Och vi skulle, såsom Arago träffande
yttrar, om vi aldrig sett fiskar, vetenskapligt bevisa
att i vatten och särskilt i det klornatrium och jod
innehållande havsvattnet inga levande varelser kunna
existera, under det Flammarion däremot menar att
varje filosofisk fisk anser liv annat än i vatten för
alldeles otänkbart. Vi skulle helt säkert också, om
vi icke hade någon kännedom om genomskinliga
kroppar, tro att det ovillkorligen tillhörde egenskaperna
hos hårda, fasta kroppar att även vara ogenomskinliga.
Likaså visste man länge ingenting om den först av
professor Ramsay upptäckta fjärde gasen i luften
(Argon), en upptäckt, om vilken d:r K. Muller i »Die
Natur» utropar: »Vem kunde väl ha anat något sådant
hos ett ämne, som så ofta blivit undersökt med de
bästa instrument och av de noggrannaste kemister?
Man vore verkligen benägen att med Hamlet säga:
mellan himmel och jord finns mycket som vår
skollärdom icke drömt om.» Och det nyupptäckta radium
finns sedan årtusenden på jorden t. ex. i mineralkällor
med alla deras underbara egenskaper utan att vår
vetenskap haft en aning därom. — Så visste denna
vetenskap ända tills för hundra år sedan ingenting
om en naturkraft, elektriciteten, som om hundra år
kommer att spela huvudrollen på jorden, såvida vi
icke till dess upptäcka en ny, som går lättare att
utvinna ur solstrålarna. Hade man då för tiden sagt
åt en fysiker att man kunde överföra en kraft,
motsvarande hundratals hästkrafter, hundratals kilometer
genom en koppartråd utan att denna tråd sattes i
rörelse, ja, utan att den ens blev uppvärmd, så hade
han lett litet gäckande och sagt att detta stode i
direkt strid med naturens enklaste grundsatser. Och
de i början på nittonde århundradet av fackmän
avgivna utlåtandena om och mot införandet av
järnvägar, t. ex. i Bayern och England, äro enastående
absurda aktstycken. — Likaså ansågo till och med lärda
män Daguerre för sinnessjuk, då han förklarade sig
icke vilja vila, förrän han fixerat solbilderna. —
Och den berömda astronomen Dove avfärdade
omedelbart före spektralanalysens användning i
astronomien astronomen F. Zöllner helt kort med orden:
»Vad stjärnorna äro veta vi icke och komma aldrig
att få veta det!»

Och hur har icke vetenskapen i nyare tid trott sig
i den berömda Bathybius Haeckeli på havsbottnen
upptäcka det urslem, varur allt liv härstammade, och i
Eozon Canadense trott sig äga den allra första
urorganismen; och i professor Kochs tuberkulin påstod
den sig ha funnit ett ofelbart botemedel! Hur har
det gått med dessa och liknande vetenskapens
triumfer? — Ty alltför ofta bryter den nya banor för att
snart därefter komma underfund med att de äro
återvändsgränder. — Men däremot då Helmholtz
bekantgjorde den visserligen redan av Robert Mayer
upptäckta men av honom klarare insedda och
genomförda lagen om kraftens oförstörbarhet, »bedömde de
då tongivande fysikerna i Berlin arbetet högst
misstroget, förklarade det för en fantastisk tankebyggnad
eller rent ut som dårskap, ja, utgivaren av den mest
betydande facktidskriften vägrade kort och gott att
intaga den».<footnote>Gedächtnisrede über Hermann v. Helmholtz von W.
von Bezold, Leipzig 1895, sid. 12.</footnote> Och nu står, såsom den anförda
författaren påvisar, denna upptäckt som en sats, »vars klara
innehåll och skarpa avfattning måste betecknas som
den största vinst, som naturforskningen kan berömma
sig av sedan Newtons upptäckt av den allmänna
tyngdlagen».

Vi ha således goda och vägande skäl för att
icke utan vidare tro allt vad gudinnan Vetenskap
påstår och utan vidare förkasta allt vad hon beler. Ty
den nutida vetenskapen har ingalunda blivit
blygsammare. Även hon, ehuru hon stolt kallar sig
fördomsfri, begabbar utan att närmare bese det allt som icke
stämmer överens med hennes system och teorier, allt,
till vilket hon hittills icke lyckats finna någon
förklaring.

Så förhåller hon sig till exempel till månens och
andra himlakroppars inflytande på djur- och
växtvärlden, ehuru solens inflytande uppenbarar sig så
överväldigande och vi se ett inflytande av månen i ebb
och flod. En sund filosofi måste väl då också tänka
sig ett inflytande av de övriga världskropparna, ehuru
i vida mindre grad, och dessutom känna vi ju nästan
intet om de elektriska och andra utflödena från
världsalltet. Ett sådant inflytande av månen visa på mer
än ett sätt de sinnesrubbade, t. ex. den månadsrasande
i evangeliet; och fiskarbefolkningen vid Medelhavet
vet att, liksom kräftan i Tyskland, den där djupt i det
mörka »paille de mer» (sjöhalm) levande, för 


månskenet oåtkomliga havsigeln (Ursinus) likväl mellan ny
och fullmåne blir fet och ätbar men vid nedan
däremot nästan tom.

Dagens vetenskap gör ganska mycket narr av
homöopatien trots de många sakförhållanden som
påvisa inverkan av ovägbara materiemängder. T. ex.
då en tusenmiljondels kubikmillimeter av en mörk
anilinlösning ännu inverkar på vår synnerv; eller på
våra lukt- och andra nerver en myskmängd mindre
än en biljondel av en kubikmillimeter.<footnote>Kraft und Stoff, sid. 28.</footnote> Och till
homöopatiens försvar är den för länge sedan av Laplace
och Berthollet uppställda grundsatsen tillräcklig »att
en genom någon kraft i rörelse försatt atom eller
molekyl kan meddela sin egen rörelse åt en annan
atom, som kommer i beröring med den».<footnote>Liebig, Chem. Briefe, sid. 289.</footnote> Men ändå
stå alltjämt homöopater och allopater, naturläkare och
ympningsmotståndare i bitter fiendskap mot varandra
och tillvita varandra grov okunnighet och vårdslöst
dödande, ett bevis på hur långt vi hunnit i den
medicinska vetenskapen.

Likaså föraktar vetenskapen djupt förutsägande
drömmar och drömsymbolik och tror sig förklara
sådant genom nervernas reflexrörelse och andra
intetsägande vetenskapliga uttryck. Och åt spiritismen och
dess materialisationsförsök ler den, ehuru flera ärliga
människor<footnote>Enligt »The Banner of light» över tio miljoner.</footnote> och däribland läkare, jurister,
professorer, som i åratal outtröttligt anställt försök inom sin
egen familj och i sina egna rum med uteslutande av



alla främlingar, gå i borgen för det sagdas sanning.
Den ler, som om alla dessa samt och synnerligen
vore offer för bedragare eller för så osmakliga
hokus-pokus, som vissa »avslöjare» mot pengar offentligt
söka inbilla oss.

Likaså gör den nutida vetenskapen narr av
visionen, profetian, liksom av besatta, andeuppenbarelser,
magi och trolleri. Visserligen saker som det är »en
skam för tjugonde århundradet» att tro på. Men hur
olika äro icke åsikterna! Jag anser att till mångt
och mycket varöver vårt århundrade borde hjärtligt
skämmas hör också den ytlighet och den överilning
varmed idet brukar visa ifrån sig allt som går över
dess horisont, ofta nog med dygdig harm såsom
»fördummande vantro», varvid även välmenande men
okunniga kristna medverka. Men ett folk av
färgblinda måste förstås gripas av sedlig harm, när man
ihärdigt berättar för det om allehanda guldgula,
purpurröda och  himmelsblå nyanser.

Av en sig så kallande förutsättningslös fri
forskning borde man däremot kunna vänta att den icke
utan undersökning utskrattar företeelser, som givit sig
tillkänna sedan årtusenden hos alla folk på jorden i
miljontals exempel, och om vilka allvarliga och
vetenskapligt bildade män sådana som — för att nu
blott nämna några enstaka — Kant, Goethe,
Schopenhauer alls icke ställa sig avvisande och mot vilka
forskningen blott sätter det platta och dumma
förnekandet: »Det är omöjligt, ty jag tror icke därpå!»
Men det faller sig just lägligt för forskningen att
icke tro på dem, ty konsekvenserna   av  en  sådan
tro vore ju obehagliga.

Jag sade: att tro offentligt därpå är en skam, ty
liksom varje civilisation är än en lackfernissa, än en
oljefernissa, som för oss döljer naturträet, så täcker
det nuvarande modet med en tredubbel
förklarings-bestrykning en vidskepelse även hos de bildade, så
tjock, att den knappast varit tjockare. Och begabberiet
vid ljusan dag över dylika saker är blott den illa
dolda fegheten hos gossen som visslar i mörkret. Det
är andarnas hämnd, att den som i den klart upplysta
salongen driver gäck med dem är förskräckligt rädd
för dem, när han vid midnattstid på hemvägen går
förbi kyrkogården. Härpå skulle man kunna omtala
många intressanta bevis. Mycket vore att berätta om
furstars och konungars, deras gemålers och hovfolks
vidskepelse, om fritänkaren Gambettas dagliga
spådomar i kort, om de förnäma, upplysta
hasardspelarnas i Montecarlo och annorstädes fetischer, om en
självmörderskas dyrt betalda toffel, en sedel med
bloddroppar, en bit rep från en hängd person. Man
kunde nämna de ateistiska börsmännens i Berlin
vidskepelse, då de låta sina spekulationer bero på om
den första polisens häst är en skimmel, en svart häst
eller en skäckig; punkteringen, det baklänges lästa
»Fader vår» och amuletter, som i många städer
finnas till salu, de sympati- eller trollmedel, som
begagnas av många bildade och tyvärr också av
kristna. Den som känner till sådant vet vad han
bör tänka om påståendet: Inför upplysningen
försvinner vidskepelsen.

Ty vidskepelse är den hemska skugga, som de
osynliga vingarna av de oss omgivande, på oss städse
lurande mörkrets väsen och makter, de »andar, som
finnas i luften» kasta på vår levnadsväg. Den är den
oförstörbara aningen om ett stort, oslitligt,
hemlighetsfullt samband mellan allt varande, som binder oss och
vårt öde med osynliga länkar vid det största och
det minsta, vid det närmaste och det mest avlägsna i
naturen och om dettas eviga förhållande till
tillvarons båda, varandra bekämpande grundsatser. Och
emedan detta är verkligheter, hur förvirrad,
osammanhängande, skenbart meningslös och konstig den
enstaka uppfattningen än må vara, så hjälper varken
upplysning eller predikan däremot utan blott, som
Jakob Böhme säger, sökandet efter Guds hjärta för
att däri skydda sig mot  Satans  oväder.

Men undersöker en uppfinningsrik hjärna i tio
till tjugu år enstaka av dessa fenomen vetenskapligt,
ger dem ett grekiskt namn och framför — såsom
skett med den redan för de egyptiska prästerna kända
och som botemedel använda hypnotismen —
tusenåriga historier<footnote>Se Plotinus, bok IX.</footnote> såsom »resultat av den nyaste
forskningen», då blir det genast mod att tro på dem och
intressera sig för dem, liksom det nu hör till god
ton att i gott sällskap skratta åt dem. Gud förbarme
sig  över vår osjälvständighet och  karaktärslöshet!

*

Från vetenskapens kritiska riktning skulle vi här
kunnat bortse, då denna icke egentligen befattar sig



med naturen utan med historien. Men den bildar
nu för tiden en så betydande del av alla vetenskaper
och sträcker sig så mycket mot Gud och naturen, att
vi också måste beröra den.

Litet kritik, måttfullt och opartiskt hållen, kan ju
vara bra, om också det sanna alltjämt legitimerar sig
utan kritik därigenom att det varar och besannar sig.
Men nutilldags urartar kritiken och i synnerhet
bibelkritiken på många håll till en så tendensiös och
ensidig förnekelse, att det blir alltmer nödvändigt att
härvidlag ställa sig skeptisk och avhandla denna
kritik kritiskt. Beser man den nogare, förvånas man
över dess hypotesers värdelöshet och dess
invändningars ytlighet. Hör man hur än det trojanska
kriget återföres till den nordiska sagan om soljungfruns
bortförande, än hur Jakob med sina båda hustrur
och tolv söner uppfattas som personifikation av året,
varvid enligt Jakobs välsignelse Naftali skall
föreställa januari och Asser december; hör man att den
45 psalmen utges för att vara en av en hovman åt
konung Ptolemæus Philodelphus komponerad
kärlekshymn, och vill man inbilla oss att i januari (sic!) år
164 före Kristus en obekant jude börjat skriva Daniels
bok, så vet man icke vilketdera man mest skall förundra
sig över: lärarens dristighet eller åhörarnas
lättrogenhet. Man ser att med sådana metoder det icke
längre finns några historiska sakförhållanden, som
icke kunna betvivlas, ingen historisk figur som icke
låter upplösa sig i en myt. Men likväl säger en så
avgjord materialist och fiende till dogmer som C.
Vogt: »En dogm, hur bofällig den än må vara och
hur många revor och sprickor den än må ha att
uppvisa, får ändå icke betraktas på det sättet, som
om den vore uppkonstruerad av bara luft, ånga eller
dimma; det finns alltid sakförhållanden, varifrån
myten utgått».

Och kritiken bevisade för fyrtio år sedan att det
aldrig funnits någon Homeros eller något Troja, och
ännu år 1872 måste namnet Homeros vara en
grekiserad pluralis för det keltiska ordet <sp>omar</sp> =
samling, blott för att <sp>omeros</sp> skulle betyda
»samlingarna!»<footnote>Rieke.</footnote> Så kom Schliemann, talade ej många ord
men anställde grävningar och fann Tröja och Mykene.

Ack, hur skall icke den kritiska forskningen en
gång komma att hantera oss, människor i det 20 :e
århundradet, om den alls kommer att sysselsätta sig
med oss. Hur skall den icke förflyktiga oss till blotta
skuggor och hamnar, till myter och allegorier. Hur
kommer icke år 3000, om världen då ännu äger
bestånd, den kända Macaulayska nyseländaren eller
någon australier eller japan, sedan hän i sin skissbok
avbildat ruinerna av London och Berlin och återvänt
till sitt numera i spetsen för civilisationen stående
fädernesland, att hålla ett intressant föredrag om
Goethemyten och på ett glänsande sätt bevisa att för det
första en Goethe omöjligt kunnat existera vid den
angivna tiden. Man hade nämligen i hans skrifter
icke kunnat finna något spår av den bevisligen då
rasande världsstriden mellan hans folk och
arvfienden, gallierna. »Denne så kallade nationalskald»,
kommer han att utropa, »omnämner inte med en stavelse

sina för fäderneslandet kämpande och döende
landsmän; han har icke ett hänförelsens ord för sitt folks
resning mot tyrannerna; ja, denne man vet ej ens
att det finns en Napoleon, och dock lär han ha levat
på dennes tid eller till och med varit statsminister
hos en i kriget deltagande furste! Man ser att detta
antagande icke håller streck inför en allvarlig kritik.
— Överhuvud taget, mina herrar», fortsätter han, »om
ni tillåta mig att i korthet framlägga resultaten av
många års forskning, skola ni med mig komma till
insikt om att vi under detta namn ingalunda få tänka
oss en historisk personlighet. Redan hans namn,
rättare Gothe, avslöjar sig vid närmare forskning som
ett gammalt germanskt folkslags namn. Dessutom
visa de denne man tillskrivna 'Goethes samlade
arbeten' men enligt nyare läsart 'Arbeten samlade av
goter' sådan skillnad i åskådning och andlig
ståndpunkt och även, trots successiva senare bearbetningar,
i språk och stil, att vi under denne Gothe blott få tänka;
oss de såsom tänkare berömda germanernas snille
i de olika faser, som denna stam genomgått under
århundraden.

»Låtom oss se en smula på de ännu bibehållna
brottstyckena av de denne mytiske författare tillskrivna
arbetena. — I folkvisan 'Älvkungen' irrar urmänniskan
ännu omkring i natten i ständig fruktan för mörka
och fördärvliga naturkrafter, som hon tänker sig
personliga, och inriktar blott sin omsorg på bibehållandet
av sitt materiella liv och på fortplantningen av det
genom barnet framställda släktet. Blott fader och
barn ha vi här, alltså familjen i enklaste form; staten
finns ännu ej till, liksom också det fullständiga
ignorerandet av modern hänvisar på kvinnans dåtida
underordnade ställning. Också nämnes i
överensstämmelse med de äldsta historiska källor hästen som
det enda husdjuret. Men med slutordet 'gossen var
död' vederlägges på ett glänsande sätt somliga
idealisters påstående att själens odödlighet, skulle vara
en mänskligheten medfödd idé; denna urmänniska,
mina herrar, visste ännu alls icke av att hon hade
en själ, och det torde ha förflutit oräknade
årtusenden innan hon tillägnade sig detta metafysiska
begrepp.

»Vi taga alltså knappast miste, då vi förlägga
denna dikts uppkomst till detta folks allra första
tider och föreställa oss den okända författaren såsom
en sig av ekållon och hästkött närande, för
elementära naturmakter städse fruktande grottmänniska.

»Men redan nästa bild gestaltar sig ljusare. Den
hör till en senare tidpunkt, är ursprungligen författad
av präster men bär otvetydiga spår av en, resp. flere
senare bearbetningar och är genomvävd av tidigare,
delvis indiska tänkespråk. Denna allegoriska dikt
handlar om 'Hermann' eller 'German' och 'Dorothea',
eller enligt nyare och riktigare läsart 'Dothea' eller
'Gothea' (götinnan eller gotinnan). Dikten skildrar
den fredliga föreningen efter hundraåriga strider
mellan de båda folken germaner och goter, varvid det
icke fattas behagliga bilder från en redan bofast och
i hantverk och åkerbruk förfaren mänsklighet.

»Helt annorlunda är det lilla ännu
kvarvarande brottstycket av 'Götz'. Här skildras, som det

tyckes av en samtida, en stolt och grym tyrann, vars
hårdhet symboliskt framställes genom hans, av
somliga kommentatorer bokstavligt (!) uppfattade, men på
det dåtida språkbruket beroende 'järnhand'. Mer veta
vi icke varken om den okända författaren eller om
denne tvivelsutan icke historiska personlighet.

»Och slutligen det sista och märkvärdigaste av
de arbeten, som finnas kvar av denne Goethe eller
Gothe eller Gott<footnote>Gott = Gud.</footnote> — ty liksom orden utvecklats
etymologiskt ur varandra, så synas också begreppen ha
utvecklat sig, och spår av en 'Goethekult' låta sig
historiskt påvisas — är ett arbete i två delar, varav
den i varje fäll århundraden senare tillkomna andra
delen av den nyare forskningen nästan enhälligt
anses som en fortsättning av den första. I första delen,
vars hjälte redan genom sitt namn 'Faust' förråder
sitt rent mytiska ursprung (betyder kraft eller våld,
såsom framgår av det dåtida ordet 'Faustrecht' [nävrätt])
kan man se en avgjord återgång till barbari.
Mörk vidskepelse omväxlar med förakt för
vetenskapen : djävulen visar sig personligen, man tror på magi
och häxeri; språket är kärvt och ofta rent ut rått.
Hittills sattes därför uppkomsten av detta verk
visserligen efter A och B men icke före D, men sedan
den nyaste forskningen förskaffat oss kännedom om
en så kallad 'mörk medeltid', med vars
egendomligheter den första delen på ett i ögonen fallande
sätt harmonierar, antager kritiken att denna
visserligen delvis historiska men på många sätt vanställda
dikt uppstått omkring 913. Om den okända

författaren till denna tidigare, med orätt 'Gothen' tillskrivna
dikt veta vi  tyvärr ingenting.

»I andra delen ha de barnsliga och råa begreppen
och bilderna luttrats och förandligats till filosofiska
allegorier; språket har blivit mycket vetenskapligare
och fördenskull svårare att fatta; korteligen, det hela
vittnar om framskriden intelligens och andlig
upplysning. Även torde gentemot den mer mytiska
första delen ett visst, om också begränsat historiskt
berättigande icke helt och hållet kunna frånkännas den
andra, åtminstone vad kejsarens och hovfolkets figurer
beträffar. Men om ett århundrade förslog till denna
väldiga klarningsprocess, eller om det därtill
behövdes flere, är en av vetenskapen ännu icke slutgiltigt
besvarad fråga.

»Och så, mina herrar!» kommer den ärade
professorn att sluta sitt lika intressanta som lärorika
föredrag, »har det även här lyckats den kritiska
forskningen att med sin fackla lysa upp i det mörker, som
under tidernas lopp inhöljt denna 'Gothens' mytiska
figur, och i denna se personifikationen av detta en
gång så mäktiga, nu förgångna folks diktarbegåvning.»
(Ihållande bifall.)

Och likaså kommer vilken äregirig yngling som
helst att vinna sin doktorsgrad genom att påvisa att
Bismarcks jättefigur med sin bevisligen av en äldre
gud »Oden» eller »Wotan» lånade »slokhatt» och
»stora hund» ursprungligen ingenting annat är än den
bistra, nordiska vintern. Han kommer att visa
honom i ständig strid med en Napollo eller Apollo (n
betydde på den tiden alltjämt en negation eller 
nederlag), en redan i uråldriga tider tillbedd, i öster från
en havsö uppstigande, i väster likaledes i havet
sjunkande söderns solgud, vars tolv »marskalkar»
uppenbarligen föreställa månaderna och vars symboliska
statyetter med stjärna eller sol på bröstet och den
mystiska, solens lopp föreställande, halvrunda
huvudbonaden ännu påträffas här och där. Han kommer att
beskriva hur denne nordman eller vintergud hemför
sin fiende solguden fången, vilket firades genom en
folkfest i början på vintern (2 sept). Tillika kommer
han att hänvisa till de talrika motsägelserna i de föga
tillförlitliga källorna och huru samma figur än
framställes i en obetydlig nordisk godsägares, än i en
världshärskares klädnad. Ena gången är han den
allmänt hatade, den andra sin tids ideal, ena gången
är han Apollos vän och gäst, en annan gång hans
bittraste fiende, allt efter årstidernas växling. Ja,
personen uppträder än som vän och rådgivare, än som
förbittrad motståndare till en först som vitskäggig
gubbe (vinter) sedan som eldig yngling (den därpå
följande våren) skildrad kejsare »Wilhelm», och dessa,
då de uppfattas bokstavligt, skenbart motsägande
uppgifter, kommer han att tyda och lösa allegoriskt och
snillrikt till sina åhörares fulla belåtenhet. Slutligen
kommer han att visa hur denna Bismarcksfigur, som
ursprungligen framställt vintern, så småningom fått
en annan betydelse, i det den i folkmedvetandet
kommit att bli bäraren av den arvfienden besegrande
hjälte- och nationalandan. »Denna mytiska, såsom
preussisk godsägare betecknade, världshärskare vordna
man blir senare en bild av det förut lilla på den 
den sig obegripligt fort till världsmakt utvecklande
Preussen. Och av folkfantasien förses denna
germanska typ med allehanda attribut av germanskt
ursprung såsom den stora hungern och den ännu
större törsten, den halvmeterlånga blyertspennan, som
han påstås ha använt, den långa pipan och
ölmuggen, likväl med bibehållande av den av Oden lånade
slokhatten och hunden o. s. v.!»

Och på denna så tillfredsställande, på allvarliga
historiska forskningar grundade framställning kommer
denne yngling att ta doktorsgraden, och må man
hoppas med: summa cum laude!<footnote>Betyget: Med utmärkt beröm godkänd.<tab>(Övers, anm.)</footnote>

Det behövs blott ett medelmåttigt bruk av
skarpsinne och en liten dosis inbillningskraft för att
kombinera sägner och sakförhållanden på ett vackert sätt
och tyda dem, så att man får fram det man vill
och  det som  passar in  i systemet och  i tendensen.

Eller också tar man saken än lättare. Det finns
inga förutsägelser, påstår man, emedan... det inga
finns. Där en sådan uppträder, har den således
blivit ditsatt senare. Men då man icke vet av vem,
skriver man genast: »Den okände författaren till detta
bevisligen senare inflickade ställe». Förfaringssättet är,
som synes, helt enkelt och simpelt; men ändå finns
det folk som anser det vetenskapligt.

Bedrövligt är ändå kritikens nuvarande begär att
neddraga varje stor personlighet till den egna
ståndpunkten. Den söker härleda alla ädla, stora och
ädelmodiga handlingar från småaktiga, egenkära, äre- och
vinningslystna, om icke än lägre  bevekelsegrunder.


Och hos världshistoriens stora gestalter söker den
påvisa allehanda mänskliga svagheter eller pådikta dem
sådana. Den skada, som anställes av dylik kritik, är
stor. Därmed uppfostras och bibehålies mänskligheten
i den tron, att hon i 4000 år, först och främst av
bibeln men sedan också av varje annan historisk källa,
blivit systematiskt lurad och förd bakom ljuset.
Årtusenden igenom skulle människorna, även de bästa och
största, ha varit alldeles oförmögna att skilja mellan
grovt bedrägeri och sanning. Och närmare besett
skulle allt, och i synnerhet allt högt och stort, mer
eller mindre bero på bedrägeri, och den sanna
visheten bestå i att överallt vädra avsiktlig lögn eller
självbedrägeri! En jämmerlig och dessutom inskränkt
ståndpunkt, som endast kan bringa jämmerliga och
ohälsosamma frukter till mognad.

Det finns andliga lagar och analogier,
sannolikheter och överensstämmelser, stora linjer och
följdriktigheter i världshistorien, vilka för kännedomen om
och förståelsen av densamma äro vida viktigare än
aldrig så skarpsinnigt sammanställda luckor i
redogörelserna eller motsägelser i dokumenten. (Som om
icke världen och den enskildes liv vore fulla av
motsägelser!) Dessa inre kriterier på sanning borde väga
mer än tvivelaktiga källor eller enstaka vittnesbörd
av möjligen illa underrättade eller ogynnsamt stämda
samtida. Och dock dristar sig kritiken ofta
lättvindigt nog att med stöd av dessa senare anklaga
tusenfaldig och tusenårig överensstämmelse, »consensus
gentium», och andens domstol för lögn. Ty med allt
inbillat skarpsinne beror den kritiska otron mest på
brist på veridigt skarpsinne, sinne för det sanna och
utslagsgivande, på oförmåga att skilja mellan
huvudsak och bisak, att skåda sakernas andliga
sammanhang, deras logik och likformighet. Och vi se
dagligdags hur föga snille och andekraft det behövs för
att vara en skeptisk kritiker som icke förmår se
klippan för buskar och ogräs och icke skogen för bara
träd.

Att det aldrig funnits en Vilhelm Tell eller en
Jungfru av Orleans eller att Shakespeare icke själv
skrivit sina skådespel är, frånsett andra motbevis, ett
psykologiskt vanvett, på vilket blott sådana människor
kunna tro, som inom sig icke äga någon måttstock!
för sanningen. Sådant folks vanliga öde är att av
idel fruktan för att bli fört bakom ljuset till sist falla
offer för varje kritisk humbug. Att »kärleken tror
på godheten» är en högre vishet, och Gud sörjer
för att den har mycket att tro på.

Nog finns det mycken humbug och mycket
bedrägeri i världen, men låt oss icke förglömma att
det finns oändligt mycket mer sanning. Lögnen
simmar mera på ytan, har mest avseende på det
småaktiga och förgängliga. På djupet är världen grundad
på sanning, hur skulle hon eljes kunna bestå?
Liksom Gud sörjer för att rättvisan genomgående kommer
till sin rätt i världen, trots så många orättfärdiga
människor, sörjer han också för att denna mänsklighet
icke huvudsakligen när sig med lögn, ty hur skulle,
den då kunna leva? Till försynens visa ledning hör
att världshistoriens grundsanningar bibehållits sanna
åt oss. Liksom försynen på ett beundransvärt sätt
anpassar alla människans upptäckter och uppfinningar
efter hennes förhanden varande andliga tillstånd och
behov, så har den i detta århundrade sörjt för att
gent emot en kritik, som ville göra hela
mänsklighetens förflutna till en stor lögn, detta förflutna på
ett underbart sätt åter uppstått ur askan.

De gamla hedniska germanernas gravar och alla
ättehögar, kvarlevorna i grottorna och pålbyggnaderna,
vikingarnas präktiga fartyg och Tiberius' galärer, och
även det gamla Egypten med sin religion, sina lagar
och seder, Babylon och Nineve med sina palats och
bibliotek, Troja och Pompeji med sina cirkusspel och
sitt husliga liv, hur stiger icke allt detta upp ur sin
grav! Och vi skåda det och häpna, ty såsom
bibeln berättar och Homeros sjunger, så är det. —
Och till och med den gamle Herodotos med sitt
dvärgfolk i Afrika, med sin labyrint och med sina till
fiskfångst dresserade delfiner har icke ljugit.

*

Vetenskapen har sin plats i människans och
mänsklighetens liv, det medge vi gärna, ty förmågan att
inhämta kunskap är en av de skönaste gåvor, som
Gud förlänat sin mänsklighet, och den rätta
förvaltningen av detta stora pund har frambragt stora och
goda resultat. Men var sak på sin rätta plats!

Se vi oss omkring i världshistorien, så finna vi,
icke utan förvåning, att vetenskapen aldrig varit
någon  betydande faktor i den. Aldrig har  
vetenskapen grundat eller störtat ett världsrike. Varken
Alexander, Caesar, Timurlenk eller Attila, för att nu icke
tala om Buddha eller Muhammed, ha erövrat världen
med vetenskap. Vetenskapen har icke förorsakat
folkvandringen och korstågen, ej heller reformationen
eller franska revolutionen. Varken det napoleonska
eller det tyska riket har uppstått genom vetenskap, och
det världskrig och den sociala kris, som förestå oss,
komma varken att undvikas, vinnas eller övervinnas
genom vetenskapen. Och icke heller sjöngo
någonsin de skalder, till vilka världen lyssnat, om vetenskap.
Det är icke vetenskapen som gör ungdomen skön,
kvinnan älsklig och ålderdomen ledsam. Livets källor
sprudla på annat håll. Stundom susar anden sakta
som eolsharpor genom världen, stundom tjuter han
klagande och olycksbådande genom skogen, stundom
växer han oförberett till storm, till oväder, till orkan
och sopar undan människor och folk som torra löv.
Icke länge, säger redan Mattias Claudius, undersöker
denne Simson kritiskt och vetenskapligt, om portens
regel och lås äro säkra, av vilket träslag
flygeldörrarna äro och om porten är äkta ek eller ej, utan
skrattande rycker han loss port och tvärbjälke och
dörrposter  och  bär upp  dem  på  berget.

Men där anden och det »gudomliga vansinne,
som är bättre än nykter besinning»,<footnote>Plato.</footnote> fattas, där
sätter man sig i nattrocken vid sitt skrivbord och
påvisar skarpsinnigt att det icke finns någon ande eller
storm eller oväder eller orkan, utan alltsammans är
det absolutas, alias världsbegreppets, snarkning. Och

den sorn ingenting vet ropar vid pass två timmar:
»Stor är efesiernas Diana!»

Vetenskapen är således icke oumbärlig; vi se ju
dagligdags att enkla borgare och ädla kvinnor utan
vetenskap göra gott, ja, uträtta storverk och ingiva
oss uppriktig aktning. Och hebreerfolket,
romarfolket under republiken, perserna på Kyros' tid,
lacedemonierna och Tacitus' germaner <sp>voro,</sp> och de enkla,
trohjärtade och ärliga, kloka och kvicka bergsborna
i Bayern och Tyrolen, Norge och Schweiz äro ännu
i dag rättskaffens och lyckliga utan vetenskap. Och
till och med om man bortser från bibelns män, dessa
fiskare vid sjön Genesaret, som erövrade halva
världen genom sin predikan om korset, har det städse
funnits stora män som icke varit vetenskapsmän, t. ex.
mänsklighetens helgon och välgörare, likaså
konstnärerna med Guds friade och de män av järn, som
i nöd och storm varit ett stöd för sitt folk. Ty
Tyndall, som själv är en stor forskare säger öppet:
»Det finns ting som ha större värde än vetenskapen,
ett sådant är karaktärens adel». Och Plato
definierar ett förnuftigt liv så: »Tänka det sanna, känna
det sköna och vilja det goda».

Tron, hoppet och kärleken, dessa världen
drivande krafter, kan vetenskapen icke ersätta, och hur
stor den än är, kan den icke trösta människan för
döden ej heller göra henne lycklig i livet. Den gör
henne heller icke bättre, hur mycket än dess
förädlande och sedliga inflytande nu för tiden berömmes
på skol- och andra kongresser. Vetenskapen är en
kraft liksom elektriciteten eller krutet, är också en
makt liksom penningen, men är i sig själv lika litet
sedlig eller osedlig, ädel eller oädel som
elektriciteten, krutet eller penningen. Den som är sedlig
begagnar sitt vetande och sina miljoner sedligt, den
som är osedlig begagnar dem osedligt. Det ser man
ju på de ofta vetenskapligt bildade kommunarderna,
på de ryska nihilisterna och studenterna och de
moderna, bombkastande anarkisterna. — Så berättar
Dostojevsky om förbrytarna (nästan allesamman mördare)
i den sibiriska staden Ostrog: »Hälften av människorna
voro bildade och kunde läsa och skriva bra», och
han tillfogar: »Var finner man eljes i Ryssland
tvåhundrafemtio människor av alla klasser, av vilka
hälften kan läsa och skriva?» — Förskräckligt är, som
redan nämnts, att i Tyskland trots skoltvång, nyaste
pedagogik och Herbart-Zillersk metod antalet av
ungdomliga förbrytare från 1882 till 1892 ökats med 51
procent!<footnote>Landgerichtsrat Dr Felisch.</footnote> Detta är sakförhållanden, resultat, som inga
talesätt om framåtskridande vid pedagogiska
konferenser kunna hjälpa oss över; utan på detta
område som på intet annat heter det: »Av deras
frukter skolen I känna dem». Må den moderna
pedagogiken i stället för banbrytande teorier, nya system,
psykopatiska undersökningar och uppstudsiga
ynglingar ge oss sådana, som likt de forna persiska
»frukta gudarna, hedra föräldrarna och tala sanning»,
så skola vi tro på den! Till och med den upplysta
Figaro skrev missmodigt om den vetenskapligt
bildade och begåvade Henrys attentat: »Dithän ha vi
alltså kommit i det nittonde århundradet! Där 

slutar den fria tankens hela högmod och allt skrytet
med den obligatoriska undervisningen! Det är ändå
rätt nedslående!»

Nej, vetenskap och till och med bildning göra
människorna icke bättre, och hoppet om att utbredd
folkbildning skulle förmå hålla socialismen inom
bräddarna visar sig allt mer dåraktigt; redan nu ha ju
de flesta socialister och anarkister fått bättre
undervisning än den konservativa lantbefolkningen. Blotta
vetandet är icke vishet; det glömma vi för mycket
nutilldags.

Och även i det praktiska livet är vetenskapen icke
allt. Redan för länge sedan ha människorna kommit
under fund med att »känna till» och »kunna» icke äro
samma sak, att inlärt och snillrikt visserligen mången
gång täcka vartannat men icke nödvändigtvis äro
likvärdiga. Medfödd kvickhet och sinnesnärvaro,
kallblodighet och beslutsamhet äro ofta bättre än mycket
vetande; kort sagt, värld och liv låta sig icke
uppkonstrueras i studerkammaren. Tyskarna äro t. ex.
världens främsta folk vad vetenskap och filosofi
beträffar, men därför har också dem opraktiska tyska
professorn blivit ett ordstäv; och engelsmannen i
kolonierna har säker omdömesförmåga och tar i på rätt
ställe utan byråkratisk bildning och vetenskapligt
studium.

Ej heller äro religion och pedagogik vetenskaper,
vilka man ovillkorligen bör ha studerat för att bli
salig eller för att kunna ordentligt uppfostra barn.
Då vore mänskligheten illa ute med sina miljoner
fattiga och obildade, som ändå gärna vilja komma
till himlen och ge sina barn en ordentlig
uppfostran. »Religion är», säger Pascal, denne djupsinnige
tänkare, »Gud förnimbar för hjärtat!» Och verklig
pedagogik är framför allt naturlig uppfostran.
Gudsfruktan och moderskärlek äro andeprodukter, rättare
sagt gudagåvor, och stå högt över vetenskapen. De
största gudsmännen, patriarkerna och profeterna,
Abraham, Isak och Jakob, en David och Elias, en
Johannes döparen ha icke vetenskapligt studerat
religionen, ej heller ha vare sig dessa män eller Kristus
själv blivit pedagogiskt utan naturligt uppfostrade,
och hur många vetenskapligt obildade mödrar ha icke
uppfostrat sina söner väl och storartat! Ty det finns
en intuition, ett andligt skådande och förnimmande
av det sanna och rätta, som icke behöver den
långsamt efterhaltande slutsatsen och förklaringen. Blott
i intelligensens värld är vetenskapen av värde; i
själens och andens rike är den obehövlig, och därför
kunna ovetenskapligt anlagda kvinnor ofta med ett
enda ord slå en torr lärd. Nog kan man lära mångt
och mycket ur pedagogiska och religiösa läroböcker,
men dessa böcker ha aldrig gjort en pedagog eller
en gudsman av en människa, som icke varit det med
Guds nåde.

Ännu ett ord om den »populära vetenskapen», ett
uttryck som utdömer sig själv: det populära är icke
vetenskapligt, och det vetenskapliga är icke
populärt. Det borde de välmenande lärda män, som icke
känna till folket, och de människovänner, som icke
veta vad vetenskap är, beakta. För vetenskapen måste
man ha naturanlag alldeles som för konst, ja, anlag
för den förra äro nog ännu sällsyntare än för den
senare. Därtill hör för det första ett starkt behov
att veta orsaken. Den person för vilken det är
likgiltigt varför äpplet faller eller varför pendeln svänger
liktidigt, har inga vetenskapliga anlag men kan ändå
vara kvick, klok, praktisk och en utmärkt borgare,
fader, make, vän och kristen, vilket är ojämförligt
viktigare. För det andra hör till vetenskapen
förmågan att kunna ihärdigt koncentrera sina tankar,
med ett ord: tänka skarpt. Slutligen hör till
vetenskapen ett långvarigt, ihärdigt arbete att sätta sig in
i vetandets element och grundlagar. De båda första
förutsättningarna fattas i allmänhet 
genomsnittsmänniskorna, och till den senare ha de ej tid. Man ser
dagligen exempel på huru åhörarna från månget
populärvetenskapligt föredrag dagen efter icke ha i
behåll annat än ett par »stor munterhet» framkallande
vitsar. Den solida, duktiga arbetaren föredrager med
rätta en surt förvärvad vederkvickelse och vila i
familjens sköte eller i det fria framför en i sockervatten
förtunnad  populär  vetenskap.

Visserligen äro vi mycket för utbredandet av en
solid, användbar, sammanhängande kunskap i geografi,
historia och naturkännedom, men ändå torde det
redan med avseende på den vanliga skolbildningen få
heta: mindre vore mer! Vilket bruk har den vanlige,
hantverk eller köpenskap drivande, i sitt yrke än så
duktiga mannen för vetskapen om faraonernas
dynastier eller enskildheterna i det spanska
tronföljdskriget? Vad nytta ha de av benämningarna Grajiska
och Kottiska alperna? Eller vad värde har kunskapen
om svinets tandbyggnad eller om hur stor
kväveprocent som ingår i bönorna eller otillförlitliga tabeller
över näringsvärdet hos födoämnena? Men till och
med ett solitt vetande om många användbara
sakförhållanden är ännu icke vetenskap, utan denna
börjar först med forskningen efter orsakerna, med
diskussionen av sakförhållandenas andliga värde.
»Företeelsernas rötter», säger Tyndall, »ligga i en region på
andra sidan om förnimmelsens gräns, och ingenting
mindre än tingens rot kan tillfredsställa den
vetenskapliga anden.»<footnote>Das Licht 1876.</footnote> Ett vetenskapligt bildat folk, om
ett sådant oting på det hela taget vore möjligt, vore
en lika ledsam och onaturlig och följaktligen skadlig
företeelse som ett folk av landskapsmålare eller
jurister. Så gott, ja nödvändigt saltet är för
mänskligheten, lika litet kan mänskligheten leva av
enbart salt.

Men vill du veta hur det trots populära föredrag
och billig vetenskap står till med den berömda
nutida allmänbildningen, så ställ dig en gång på
trottoaren i en världsstad och hejda de första tio herrar,
som med havannacigarren i munnen äro på väg till
teatern eller ölstugan i det stolta medvetandet att de
tillhöra det 20 :e århundradet, denna upplysningens
och framåtskridandets tid. Jag menar alls icke att
du skall sätta dem på det hala med kaninens
embryologi eller teorien om det polariserade ljuset. Nej,
fråga dem bara en smula om Gud och världen, om
det som omger och berör dem, om sådant som
intresserar varje människa och borde vara viktigt för var

och en. Fråga dem först lämpligen hur de tänka
sig Gud och om deras förhållande till honom. Säga
de att någon sådan ju icke finns, så fråga dem huru
denna värld uppstått. Svara de: helt och hållet av
sig själv, så fråga dem det allra enklaste om
himmelen där uppe och jorden här nere, vad solen och
vad jorden är, varför vi alltid blott se den ena sidan
av månen och varför dagarna bli kortare och längre,
ja, varför det är varmt om sommaren och kallt om
vintern. Veta de icke det, så stig ned på jorden;
fråga dem litet om havet och fartygen och huru det
kommer sig att de senare kunna framdrivas av vinden
i motvind, om bergen och av vilka stenarter och skikt
kullarna i deras hembygd bestå och varifrån de många
försteningarna härleda sig. Fråga dem om fiskarna
och deras gälar, om musslorna och hur dessas hårda
skal framväxa, om skalbaggen och larven, om trädet
och fruktträdsodlingen eller om deras egen kropp,
hur många och vilka ben de ha i den. Säga de att
de såsom stadsbor icke känna så noga till naturen,
så fråga dessa medborgare i staten om politik och
religion, vilken befogenhet riksdagen har och vilka
som äro valbara till den, vilka deras rättigheter och
skyldigheter såsom medborgare äro, under vilka
lagar de leva, vad som är dem förbjudet eller tillåtet.
Fråga dem om rikets författning och innehållet i
Augsburgiska bekännelsen, då de ju äro luteraner.
Svara de att de blivit mer utbildade för det praktiska
livet, så fråga dem om husbyggnad, om
trädgårdsodling, om den elektriska spårvagnen eller vad en
turbin är eller vilken den nyaste telegrafen är, vad
en gasmotor är eller hur de tänka sig telefonen, som
de dagligen använda. — Korteligen, fråga dem om
världen och om naturen, om forntid och nutid, i
geografi eller botanik, i konsthistoria eller litteratur,
målning eller arkitektur, filosofi eller psykologi! Jag kan
slå vad — deras svar, om du alls får något och de
icke för länge sedan bett dig draga för hin i våld
med dina frågor, skola öppna dina ögon angående
de bildades vetande nu för tiden.

*      

Att satsen »den som vet tror icke», är oberättigad
och osann och att tron icke är någon fiende till
vetandet, icke förhindrar eller fördunklar det, bevisas
fullt tydligt av namnen på de stora forskare, som
samtidigt varit allvarliga kristna, liksom det redan
i och för sig är otänkbart att tron på Gud eller
på odödligheten eller på frälsning och
syndaförlåtelse skulle göra en människa oduglig att utföra skarpa
och riktiga iakttagelser av naturen. Materialisten har
icke ensamrätten till de vetenskapliga sakförhållandena,
så att vi kristna icke skulle kunna pröva vart och
ett lika bra som han. Det finns intet fält som icke
står lika öppet för oss; även vi kunna draga
slutsatser lika skarpt och få riktiga resultat, uppställa
hypoteser och system eller pröva deras värde; det
utesluter icke den över allt detta stående tron. Jag
kan verkligen icke inse varför min fromhet skulle
hindra mig att med hjälp av immersionslinser 
täcka nya tvärränder på pleurosigma angulata<footnote>Havsalg, bestående av en enda cell.<tab>(Övers, anm.)</footnote> eller
surirella gemma<footnote>Havsalg, där cellen visar linjer.<tab>(Övers, anm.)</footnote> eller att vid tubien göra utkast till
noggranna kartor över Mars' kanaler eller liksom
Secchi och Liebig få djupa inblickar i stjärnvärlden
på himlen och i det minstas hemlighetsfulla
atom-värld.

Snarare bevisar erfarenheten att den kristliga tron
gynnar en storartad översikt, en riktig kunskap om
grundprinciperna. Materialismens historieskrivare, Alb.
Lange, medger försiktigt att »just de grundligaste
forskarna, upptäckarna och uppfinnarna, de främsta
mästarna icke bruka befatta sig med förkunnandet av
den materialistiska läran.<footnote>Band II, die Naturwissenschaft, sid. 140.</footnote>

Många icke troende forskare i allehanda
vetenskaper ha ju som specialister åstadkommit betydande
saker, men mera banbrytande, mera epokgörande,
mera utstrålande vetenskapens ljus äro arbetena av
de stora kristna och vetenskapens verkliga furstar.
Uppräkningen av dem är icke ny, men vi skola
upprepa den så länge som våra motståndare utslunga
den osanna satsen i världen, att tron är en fiende
till vetenskapen, ty därmed är denna sats på ett
slående sätt vederlagd. — Stora kristna och stora lärda
män voro Kopernikus, grundläggaren av vårt
moderna världssystetn, en man med oskrymtad
gudsfruktan, på vars grav stå orden: »Icke den nåd som
Paulus undfick begär jag, ej heller den nåd, varmed
du begåvat Petrus, blott den som du gav åt rövaren,

blott den utbeder jag mig». — Kepler, vars naturlagar
tillika med Newtons bilda underlaget för vår astronomi,
slutar sitt mest betydande verk med orden: »Jag tackar
dig, Skapare och Herre, att du skänkt mig denna
glädje över din skapelse, denna hänryckning över
dina händers verk. Jag har för människorna
förkunnat dina verks härlighet, så långt som min ändliga
ande förmådde fatta din oändlighet. Där jag sagt
något, som är dig ovärdigt, eller möjligen skulle ha
eftertraktat min egen ära, värdes nådigt förlåta mig
det». — Även den store Newton var en ivrig och
ödmjuk läsare av bibeln och tillika av mystikern!
Böhme, och han nämnde icke Gud utan att blotta
sitt huvud. Liebig säger om honom: »Från ett enda
och upphöjt snille, från Newton, har det utgått mera
ljus, än vad ett århundrade förmått frambringa före
honom».<footnote>Chemische Briefe, sid. 4.</footnote> — Linné, som professor Fraas<footnote>Vor der Sintflut sid. 501.</footnote> kallar »alla
tiders erkänt största naturforskare, skaparen av
naturhistorien som vetenskap», utropade jublande vid
upptäckten av bladställningen: »Jag har sett Guds
fotspår!» — Cuvier, grundaren av paleontologien, var
bibeltroende och näst professor Quenstedt två
århundradens största zoolog. — W. Hferschel, säkert den
snillrikaste av alla astronomer, säger: »Ju mer
Vetenskapens fält vidgas, dess talrikare och mer
oemotsägliga bli bevisen för en skapande och allsmäktig
vishets tillvaro». — Leibniz, denne väldige tänkare,
som professor Dubois-Reymond kallar honom, är
författare till sången: »Jesu, du vars död och pina all
vår fröjd och lisa är». — Den store matematikern
Euler skrev år 1767: »Den gudomliga
uppenbarelsens försvar mot fritänkarnas inkast». — Lavoisier,
som med sin upptäckt av syret och oxidationen lade
grundstenen till kemien, skriver i sin »Traité de chimie»
I, sid. 20: »Med ljuset göt Gud också det organiskas,
förnimmandets och tänkandets princip över jorden».
Om honom säger G. Buchner: »Hela vår nutida
världsåskådning beror på lagen om kraftens fortvaro liksom
även på den av Lavoisier upptäckta principen om
<sp>materiens f o r t v a r o</sp>»,<footnote>Die chemischen Elemente.</footnote> och Liebig skriver:<footnote>Chemische Briefe, sid. 6.</footnote>
»Sedan syrets upptäckt har den civiliserade världen
undergått en iomstörtning i seder och bruk». —
Denne Liebig, själv en »de tyska kemikernas furste»,
bekänner i sina kemiska brev öppet och glatt sin
gudsfruktan och skriver: »Däri ligger just
naturkunskapens höga värde och upphöjdhet, att den
förmedlar den sanna kristendomen».<footnote>Chemische Briefe, sid. 41.</footnote> — Den så, betydande
astronomen Secchi var tillika from och även Mädler,
vars astronomi bär orden; »Himlarna sjunga den
Eviges ära» till motto och som skrev: »En äkta
naturforskare kan icke vara någon gudsförnekare; naturlag
och gudomlig lag äro ett och detsamma». — Den
största geografen, Ritter, utropar bland annat:
»Världen är överallt full av skaparens härlighet). — Den
store elektrikern Faraday höll bibelförklaringar, den
store historieskrivaren L. von Ranke hade bland sina
papper en bön som slutar: »Allsvåldigte, du ene och
trefaldige: Utur intet har du kallat mig; här vid

tronens fot jag ligger inför dig!» — Och hur många
andra vetenskapens män läte sig icke anföras, som
åtminstone varit allvarliga och gudfruktiga: Cartesius
och den store Haller, Bernoulli, Brewster, Biot,
Ampere, Quatrefages, Agassis, Pasteur o. a. Och så ha vi
till slut Robert Mayer, upptädkaren av krafternas
enhet, det största vetenskapliga sakförhållande som
upptäckts under detta århundrade, och han tillropade i
Innsbruck naturforskarna: »Av helt och fullt hjärta
utropar jag: En riktig filosofi får och kan icke vara
annat än en propedevtik för den kristna religionen!»<footnote>Die Mechanik der Wärme von Joh. Rob. Mayer, II.
Auflage 1873, sid. 318.</footnote>

Inför sådana sakförhållanden bör materialisten, i
stället för att skymfligt kalla oss mörkmän, som rätt
och billigt är tacka oss för de klara facklor, som vi
kristna uppsatt åt honom och utan vilkas ljus han
ännu stode århundraden efter.

Ännu klarare framstrålar denna de kristnas
vetenskapliga begåvning, då man betänker att de i så hög
grad bilda fåtalet i världen. Antagandet att de i
Europa hundrafalt överträffas i antal av icke kristna är
i varje fall ingen överdrift. Tar man hänsyn till
dessa talförhållanden, måste man säga: Ett fåtal kristna
ha på de sista århundradena åstadkommit vida mer
för naturforskningen än ett flertal icke kristna. Tron
skickliggör bättre till förståelse av naturen än otron.

— Var ha vi då den berömda satsen, att den är
fiende till vetenskapen?

Av dessa sakförhållanden framgår vidare att den
kristna tron lika väl som vetenskapen vilar på klara

och påtagliga fakta. Nu för tiden är det visserligen
en omtyckt åskådning att en man kan på samma
gång vara andligt stor och liten, sann och falsk, en
ädel människa och en humbugsmakare, på ett
område en väldig ande och på ett annat ett dumhuvud.
Sålunda skulle t. ex, profeter och apostlar, trots sina
historien behärskande personligheter och makten av
sitt världserövrande ord, ha varit halvt otillräkneliga
svärmare, oförmögna att skilja ett under från den
allra enklaste naturtilldragelse. Eller också skulle de
oäktat sin sedliga läras skönhet och upphöjdhet ha
varit inpiskade bedragare som förespeglade det
stackars folket gudomliga under, t. ex. Kristi
uppståndelse, vilken aldrig ägt rum. — Vi tro att en stor
ande visserligen kan misstaga sig men icke på <sp>ett</sp>
område tänka stort, djupt och logiskt och på ett
annat småaktigt, oredigt och förvirrat. Vi tro icke
att en så väldig och klar ande som Newton skulle
på det religiösa området plötsligt, likt ett svagt barn
ha trott vilket orimligt påfund som helst, utan vi
antaga att han även där har noga prövat, liksom
redan en Paulus, en Augustinus och en Luther
sannerligen icke voro män som antogo allt möjligt utan
prövning och  eftertanke.

Det är förvånansvärt att mången kristen med sänkt
huvud åhör och håller till godo med att hans
motståndare spefullt tillropa honom att hans tro är
ljusskygg, endast vilar på sinnesrörelser, på ett mer eller
mindre dunkelt känsloliv och icke såsom
vetenskapen på klara, erkända sakförhållanden o. s. v. —
Det vore väl då minst sagt underligt och läte sig
icke vetenskapligt förklaras om en »ljusskygg» tro
erövrat världen och tvingat de i spetsen för
mänskligheten stående folken att åtminstone till namnet
bekänna sig till kristendomen. Ha månne apostlarna
i Efesus eller på torget i Aten, inför översteprästen i
Jerusalem, inför prokonsuler och romerska kejsare
ljusskyggt undandragit sig offentlighetens ljus? Eller ha
senare en Calvin i Geneve »eller en Luther i Worms
förhållit sig så ? Äro Pauli brev endast fulla av
känslosvammel eller sinnesrörelse uttryckande ord, eller
innehålla de i en klar, logiskt sammanträngd
framställning ett rättfärdigande av tron gent emot judar och
greker?

Nu härskar korset från Nord- till Sydpolen, från
öster till väster, och landar du på Spetsbergen eller
Godahoppsudden, så visa korsen på gravarna att
människorna även där tro eller föregiva sig tro på den
korsfäste. — Och bakom en så jättestor företeelse,
den största i världshistorien, skulle ingenting vidare
ligga? En villa bara, en inbillning, drömmerier av
svärmare, som bedragit sig själva, skulle ha lyft den
gamla världen ur dess gångjärn och utbrett en ny
världsåskådning över jorden! Eller de tusentals kristna,
som efter apostlarna predikat evangelium, alla
missionärer, en Egede, grönländarnas apostel, en Zinzendorf,
Williams, Krapff, Moffet, dessa hjältar av
självförnekelse och uppoffring, av sann människokärlek, skulle
de ha dragit omkring i hednavärlden, uthärdat hunger
och törst, otaliga faror och umbäranden, ja, ofta lidit
en kvalfull död blott för att systematiskt fördumma
dessa stackars vildar, göra dem obenägna för 
vetenskapens ljus och grundlägga sitt prästvälde! —
Ledsamma talesätt, som döma sig själva!

Visserligen har ju då och då en villfarelse förmått
åstadkomma stora ting, men vid närmare granskning
befinnes det vara den med densamma förbundna
sanningen, som förlänat den kraft. Så var det med
Muhammed, som många på grund av senare uppkomna
legender bedöma orätt. Han var en Moses på
egen hand, som Gud gav åt Abrahams vilda
avkomma, Ismaels söner, för att rycka dem undan
avgudatjänst och sedlig förvildning och för att de
senare skulle bli en tillintetgörelse för de hedniska
folken och ett gissel för den urartade kristendomen. Att
han predikade den ende Guden som skapat himmel
och jord och en gång skulle döma världen och
kallade honom den barmhärtige; att han anbefallde
rättfärdighet, bön och allmosor; att han sade: Vad Gud
sänder, vore det också döden eller något värre än
döden, är gott, är det bästa; Allah akbar! Gud är
stor! Det var de sanningar, som satte honom det
svärd i händerna, varmed han betvang miljoner
människor, och som kommo hans lära att inom två
århundraden utbreda sig från Delhi till Granada. Men
den enkla lögnen, blotta förnekandet, är både
ofruktbar och vanmäktig. Må någon bara försöka sig på
att uträtta något i världen med att predika att 2 + 2
icke är 4. — Därom säger Garlyle: »Hur skulle någon
som blott är en lögnare kunna grunda en religion!
En lögnare kan icke ens bygga ett tegelhus. Om
han icke känner till egenskaperna hos murbruk, lera,
jämviktslagarna o. s. v. och följer dessa troget och
sant, så faller hela tillställningen ihop, och det blir
icke ens tal om att den skulle hålla i 1200 år och
härbärgera miljoner människor!»<footnote>On Hero-worship.</footnote>

Men liksom vetenskapen vilar också den kristliga
tron på klara, sig dagligen upprepande, av varje
opartiskt dömande person lätt igenkännliga
sakförhållanden. Eller är det icke ett sakförhållande att en okänd
timmermansson, som ett par år drog omkring med
tiggare och fiskare i en avlägsen provins av det
romerska riket, som blev misskänd av sina egna
landsmän och hånad av de rika, lärda och mäktiga i denna
världen och som slutligen led en skymflig död, erövrat
världen? Och äro icke varje stenkyrka i by och stad,
jättekatedralerna i Ulm och Strassburg, Köln och
Milano och S:t Peterskyrkan i Rom stumma men ändå
vältaliga vittnen därom att denne man endast med
några ord, utan att beväpna en man för sin sak, utan
att skriva en rad och utan att utge ett öre därför
gjort denna erövring? Detta är ett bevis för hans
gudomlighet som så imponerade på Napoleon I, att
denne därigenom på S:t Helena kom att bekänna:
»Jesus är i sanning Guds son!» — Enligt den, såsom
vetenskapens män säga, eviga och oföränderliga
naturlagen: »causa æquat effectum», orsaken lik verkan,
måste orsaken till en så storartad verkan, nämligen
Kristus själv, vara jättestor.

Må någon försöka sig på att uppträda för
materialismens sak, t. ex. för materiens evighet eller
urcellens  utveckling, just på samma sätt och vis, blott

betjänande sig av sådana medel som Kristus, så få
vi se hur långt han kommer med det!

Är det icke också ett historiskt, fullkomligt
intygat sakförhållande att tusentals martyrer dött under
kval och miljoner kristna dött och dagligen dö under
vanliga omständigheter, glada och belåtna, ja,
jublande i tron på sin Gud och frälsare, ehuru även de,
liksom andra människor, hänga fast vid hustru och
barn, gods och liv?

Det är således onekligt att, då människan med tron
omfattar evangelium, en kraft kommer in i eller
uppstår inom henne som förut icke funnits där. Däröver
kunde de romerska prokonsulerna icke nog förundra
sig hos de av dem pinade kristna. Och en av dem
utropade, då han icke förmådde avtvinga en i kval
döende yngling ens en suck: »vi äro besegrade!»
Uppenbarelsen av en kraft som gör en drinkare nykter,
en lastbar människa dygdig, en högmodig ödmjuk
och en tjuv ärlig är ett erkänt sakförhållande, som
icke låter sig förnekas, alltså ett vetenskapligt
sakförhållande; och det är fullkomligt ovetenskapligt att
kort och gott avvisa denna företeelse med ordet »villa»
och illusioner.

En kraft är en kraft, och även de andliga, ja, dessa
framför allt, lyda bestämda (naturlagar, uppstå ej ur
intet och återgå ej heller till intet. Utan även här
heter det: ingen verkan utan orsak, liksom ingen orsak
utan verkan, och vetenskapen måste här antaga en
för densamma obekant men dock verklig orsak i stället
för att nöja sig med att blott axelryckande förneka.
Varhelst en kraft uppträder i naturen kunna vi blott
böja oss för detta förhållande, sedan står det oss fritt
att antingen låta den vara och gå vår väg eller studera
denna företeelse, sättet för dess uppträdande och dess
följder, söka dess orsak eller orsaker.

Ett vetenskapligt sakförhållande, säga våra
motståndare, måste kunna framkallas när som helst och
prövas till sin äkthet. Bortsett från den mycket
delvisa, blott inom den mänskliga experimentkretsen
giltiga sanningen av detta påstående, frågar jag med
vilken rätt förnekar man för mig och tusentals kristna
äktheten och sanningen av de av oss tusenfaldigt
beprövade och sig dagligdags upprepande
sakförhållandena, att vi som svar på vår allvarliga bön varje
gång få mottaga glädjande tröst och kraft? Ja,
tusentals gånger har tydlig, ofta ögonblicklig bönhörelse
kommit vårt bedjande till del. — Säger den icke
troende att han ingenting funnit av detta, så fråga
honom först och främst, om han gjort något försök —
och för visso då också under alla de därför
nödvändiga betingelserna, ty utan dem lyckas ej heller något
vetenskapligt experiment. — Har han det icke, så är
han ur stånd att bedöma om det finns någon sanning
i saken. Och till och med om han skulle säga att
han försökt och att det ingenting är, så är detta
lika litet ett bevis för att jag bedrager mig, som om
en färgblind skulle säga mig att han redan ofta sett
genom ett prisma men aldrig märkt någon av de
härliga färger, vilka jag ändå sagt mig för var gång
ha iakttagit däri.

Den blinde må tro, säger den blinda icke troende
människan och vet icke att tron är ett klart seende av
en högre värld. Tro är intuition, och denna är —
det lär oss det dagliga livet och världshistorien —
för mer än all slutledning. — Men har icke tron ofta
bedragit? — Jo, den falska tron — och det
vetenskapliga beviset ännu mer. Hur mycket falskt och
oriktigt, hur mycket vanvett har icke skönt och
skarpsinnigt bevisats och bevisas ännu dagligen. Ty, det
visste redan forntidens sofister, allt och intet låter
bevisa sig.

Liksom molnvärlden svävar över den hårda,
fasttrollade jordytan hög och skön, mild, vek, spänstig,
böjlig, icke gripbar men ändå materiell, dragande hit
och dit i aftonrodnaden, tornande upp sig till palats
av guld och purpur, så är det också med trons värld.
Nog ringaktar mången dessa luftbilder, och »att leva
uppe i skyarna» förefaller den av kampen för
tillvaron i den hårda prosan bundna världsmänniskan
som en värdelös tillvaro. Men om icke denna övre
värld droppar sina välgörande utflöden som
befruktande regn ned över den hårda, råa, ofria undre
världen, vartill tjänar då till och med det tyngsta
arbete av lantmannen? Utan dessa övre krafter äro
vi ur stånd att leva; vi vissna och förtorka. Men bryta
de lös, och fara förbrännande blixtar ned under
åskdunder, och samla sig vattnen därovan ihop och brusa
våldsamt genom skog och mark, bortspolande
människan och hennes verk, då, blir även världsmänniskan
förskräckt över denna högt över hennes
vardagsklokhet tronande makt.

Blott den andligt blinde kan förbise trons
oerhörda verkningar såsom en gudomlig och otrons 
såsom en djävulsk makt i mänsklighetens historia. De
förra skildras hänfört redan av Paulus i Romarbrevet.
De senare ha förorsakat förföljelserna mot de kristna i
alla tider, och den vrede och det hat, varmed
nutidens materialister och anarkister sträva att utrota varje
tro, är också det ett erkännande! Båda två, tro och
otro, ha alltjämt i sitt vågsvall och raseri satt
människor i eld och låga mot varandra, ty Kristus säger:
»Jag är icke kommen för att bringa frid på jorden
utan svärdet!» Och återföra vi denna världshistoriska
motsättning till kampen mellan två mäktiga andliga
principer, så tro vi oss därigenom förfara
vetenskapligare, än då materialisten framställer tron såsom blott
och bart en villa och följaktligen tillskriver rena
inbillningar dess stora verkningar, som om sådana
oting skulle förmå att sätta värld och människor i
rörelse.

Vi kristna förklara världsalltet från förutsättningar
vilka även våra motståndare beteckna som åtminstone
tillåtliga. Till exempel den om en levande och
personlig Gud, vilken som »causa causorum» (orsakernas
orsak) en gång skapat världen ur sig själv. Då
professor Häckel<footnote>Natürliche Schöpfung, sid. 28.</footnote> »avstår från kunskapen om den sista
och allra högsta principen», så medger han därmed
att en sådan finns, och just denna allrahögsta princip
kalla vi Gud. — Alb. Lange säger vidare:
»Professor Häckel betraktar självalstringen som en
oundgänglig, om än icke bekräftad hypotes. Om ni»,
skriver han, »icke antager hypotesen om självalstring,
så måste ni ta er tillflykt till en övernaturlig 

skapelseakts underverk!»<footnote>Band II, Die Naturwissenschaften, sid. 235.</footnote> Då nu Pasteur m. fl. grundligt
vederlagt antagandet av en självalstring, så följa vi
blott nyssnämnda råd och förfara strängt vetenskapligt,
när vi gripa till dogmen om en övernaturlig skapelse.

Vi påstå vidare att på något sätt och vid någon
tid en splittring uppstått mellan skapelse och skapare
och att just till följd av denna skilsmässa från källan
till allt ljus en grumling och förmörkelse av vårt
själsliv inträtt, vilken å ena sidan hindrar oss att igenkänna
skapelsens upphov i och utom oss och å andra sidan
överskyggar hela vårt liv med ett medvetande om
att något icke är sådant det bör vara. Till samma
insikt kommer även filosofien av egen vishet. Buddha
säger: »Detta är Sansara, det vill säga födelsens,
sjukdomens, ålderdomens och dödens värld; det är den
värld, som icke borde vara»; och den eljes bibeln
förhånande Schopenhauer tillstår: »Berättelsen om
syndafallet är det enda, som försonar mig med gamla
testamentet; ty vår tillvaro liknar ingenting så mycket
som följden av ett felsteg och en straffbar begärelse !»<footnote>Par et. Prol Kap. XII.</footnote>

Såsom huvudorsak till den mänskliga tillvarons
eländighet, om vilken redan den gamla Homeros
sjunger: »Ingenting av allt som lever, rörs och andas
på jorden är jämmerligare än människan», uppställa
vi dogmen om den av den gudomliga hämnden<footnote>Nemesis divina.</footnote>
förföljda skulden. Häri få vi även medhåll av alla
stora,  människan   och  människolivet  genomskådande



sorgespels författare. De tillstå allesamman: »Livet
ej det högsta goda är; men störst av ont är skulden».

Fruktan och ångesten, om vilken Schelling säger:
»Ångesten är varje levande varelses
grundförnimmelse», återföra vi till tillvaron av en ond makt som
städse hotar oss med fördärv, »som går omkring som
ett rytande lejon och söker vem han må uppsluka».
— Materialisten förmår icke förklara denna ångest.

Den storartade, till och med av materialister i
många fall erkända ändamålsenligheten hos
världsalltet förklara vi genom en målmedveten och allvis
Guds skapande och styrande makt. Är icke detta
naturligare, mera tillfredsställande, mera motsvarande
verkligheten och således även vetenskapligare än att
som Spiller härleda dem ur en omedveten men likväl
vis, rättfärdig och ofelbar världseters verksamhet?

Om döden, denna fruktansvärda företeelse, om
vilken redan greken sade: »Det förskräckligaste i
världen är döden», och vilken vetenskapen icke förmår
förklara säga vi med bibeln: »Syndens lön är döden,
men Guds gåva är det eviga livet!» Därigenom stå vi
i samklang med alla folks kunskap, och även här ger
Schopenhauer oss rätt och bekänner: »Att själva vår
tillvaro innebär en skuld bevisas av döden», och
tillägger: »Intet är vissare, än att det är <sp>världens svåra
synd</sp> som medför världens mydkna och stora
<sp>lidande</sp>».<footnote>Par et. Prol. Kap. XIV.</footnote>

Med vilken rätt beskyller oss således världen för
att tro utan att veta och berömmer sig av att icke
tro utan veta; och ändå vet den icke hur gräset

växer! — Liksom vetenskapen till förklaring av
kropparnas former, deras egenskaper och företeelse
uppställer de matematiska axiomens, atomens och
livskraftens dogmer, uppställa vi till förklaring av de
lika onekliga naturhistoriska, absolut styrkta och eljes
oförklarliga sakförhållandena ånger, samvetskval,
dödsfruktan och frälsningsbehov, omvändelse, bönhörelse
och salig död dogmerna om en helig Gud, om
synden, om en frälsare Jesus Kristus, om en förlossning
genom hans död och om en evig salighet. Om dessa
dogmer ha tusentals allvarliga, kloka, begåvade män,
sådana som de ovan nämnda naturforskarna, sådana
som en Augustinus, Calvin, Luther och många, många
andra betygat, och andra betyga ännu, att de efter
ingående, hela livet igenom fortsatt prövning finna att
endast de dogmerna på ett tillfredsställande sätt
förklara världen, livet och människorna; ja, ganska många
ha med sitt blod glatt bekräftat denna sin övertygelse.

Eller äga vi kristna ensamma icke rätt att göra
det obegripliga till grundval för vår världsåskådning?
Ja, äro vi icke enligt strängt, vetenskapligt förfarande
förpliktade att fasthålla dessa hypoteser — våra
motståndare må ju gärna kalla dem så — tills de givit
oss en bättre förklaring av det bestående?

Men hur föga de äro i stånd att göra detta, hur
även vetenskapligt otillfredsställande deras
världsåskådning är, hur osäkra deras slutledningar äro och
hur mycken blind tro de fordra, hur ofruktbara deras
läror städse förblivit i den enskildes liv och i folkens
historia skola vi påvisa i nästa kapitel.
</chapter>
<chapter name="Materialism">



<h3>V.

MATERIALISM</h3>

<h3>V.

MATERIALISM.</h3>

<sc>Vi övergå nu från vetenskapen</sc> till
den i vissa kretsar så allmänt utbredda,
redan av Demokritos framställda
världsåskådning, som är känd under namnet »materialism» och
om vilken så många nu för tiden med orätt hålla
före att den är den egentligt naturvetenskapliga
världsupppfattningen.

Materialismen påstår att blott den eviga,
oförstörbara materien med dess yttringar eller »krafter» finns
till och att även de högsta livsföreteelser icke äro
annat än sådana materiens yttringar. Världsalltet är
sålunda ingenting annat än atomrörelse, all kunskap
blott kunskap om dessa atomers mekanik. Materien,
säga de vidare, förklarar sig själv och därtill alla de
företeelser, som med orätt tillskrivas anden.
Följaktligen är hypotesen om anden överflödig och liksom
allt överflödigt skadlig. — En genom sin enkelhet
utan tvivel lockande ståndpunkt! Men om den 

motsvarar sakförhållandenas värld, om materien förklarar
sig själv, om den icke snarare alltjämt visar ut över
sig själv, t. ex. redan hos djuret i dess smärta och
dess moderskärlek, om den förklarar människans och
mänsklighetens hela andliga liv med dess diktan och
traktan, dess alstring och strävan, vilja vi nu
undersöka.
Betrakta vi nu denna världsåskådning, sådan den
predikats av Buchn-er, Vogt, Huxley, Moleschott,
Spiller, Häckel, v. Hartmann och många andra, så inse
vi snart att vi här icke ha att göra med den rena
vetenskapen. Denna sysselsätter sig blott med
fördomsfri utforskning av naturen inom de av
Dubois-Reymond angivna gränserna. Men nämnda herrars
åskådning är en blandning av vetenskap och egna
funderingar, ett världssystem, som man kan kalla otrons
religion, och företrädare för denna riktning ha ju också
under de sista åren offentliggjort sin världsåskådning
under titeln »En naturforskares trosbekännelse».
Märkvärdigt nog sätter denna all religion
bekämpande riktning i spetsen för hela sin världsåskådning
den, om också nekande, likväl religiösa satsen: »Jag
tror att det icke finns någon Gud!» Att detta
påstående icke är någon vetenskaplig dogm utan en av
intet sakförhållande i världsalltet bevisad trosdogm
som alltjämt tarvar bevisning ha vi redan nämnt. Man
får allt leta länge i kemien och geologien, i
astronomien och zoologien, i spéktralanalysen och
mikrografien, länge beskåda världen genom teleskop och
mikroskop, innan man finner ett sakförhållande, en
form eller en företeelse hos materien — och materia-
materialisten tror ju blott på materien — som bevisar att
det icke finns (någon Gud. Hur bör då detta
sakförhållande vara beskaffat? Hur kan något positivt, om
än så absolut, genom sin tillvaro bevisa att något
annat, av detta oberoende, icke äger tillvaro? Då
vore det underligt att så många skarpsinniga och
tillika kristliga forskare aldrig skulle ha påträffat ett
sådant eller sådana sakförhållanden och ännu
underligare att tännu ingen materialist kunnat anföra ett
bestämt naturhistoriskt sakförhållandie som bevis för
ovan anförda påstående.

Vi vilja icke här uppräkna de talrika uttalandena
av visa och stora män som likt W. v. Humboldt i
alla tider erkänt »att världshistorien icke är begriplig
utan en världsstyrelse», utan blott fastslå att satsen:
»Det finns ingen Gud» icke låter sig vetenskapligt
bevisas.

Men då djupt i människosjälen det budet: Du
skall tillbedja! står skrivet, så uppställer
materialismen genast i stället för bibelns levande en död Gud
och säger: »Jag tror på den eviga materien, varifrån
alla krafter utgå, som skapat allt av sig själv, som
intet vet men likväl sluter allt vetande inom sig».
Och med samma intolerans och dogmatiska ofelbarhet,
som han förebrår »prästerna», fordrar han för dessa
sina avgudar full tilltro. Låt oss höra hur den av
d:r K. Muller såsom' »en av alla tiders största
naturfilosofer» betecknade materialisten Spiller uttalar sig
om denna sin Gud, urämnet, som han kallar för
världseter: (Spiller understryker) »Gud är en oändlig, evig,
d. v. s. oskapad och oförstörbar <sp>materiell</sp> 
<sp>substans,</sp> nämligen <sp>världsetern.</sp> Denna är
himmelens, d. v. s. världskropparnas, och jordens
<sp>skapare,</sp> den har även <sp>skapat oss människor;</sp> den
styr hela världen; <sp>den är evig, den är allvis,
den är rättfärdig, den tager aldrig miste</sp>
och är ensam <sp>ofelbar,</sp> emedan den verkar <sp>utan
självmedvetande och utan föresatt mål».</sp><footnote>Gott im Lichte der Naturwissenschaften, s. 120.</footnote>
Och å sid. 84 förklarar han: <sp>»Själen är en
växelverkan mellan den organiska kroppens
atomer och världsetern».</sp> — Detta stadgas helt
enkelt. Samtidigt uttalar Spiller den förhoppningen,
att han med uppfinningen av världsetern skulle »kunna
grundligt förstöra marknaden för prästerna» och
grälar på andra materialister för att de göra den synliga,
grova materien till alltings upphov. Buchners uttalande:
»Materien är den allt födande och allt i sig
återupptagande modern» är för honom en alltigenom
oantaglig materialism<footnote>Sid. 67.</footnote> och han anser »att då Diderot
säger: materien tänker, så tappar man bort sina
tankar».<footnote>Das Leben, sid. 21.</footnote> Han gör narr av Hartmanns »omedvetna», som
man tvivelsutan ej kan föreställa sig, »denne om sig
själv omedvetna, substantiella lande, för vilken allt
beror på att han kommer till medvetande» såsom åt
»dåliga fantasibilder» och tillropar honom:
»Substantiella ande, avtag masken!»<footnote>Sid. 11.</footnote> Hartmann å sin sida
säger: »Materien är en chimär» (inbillning).<footnote>Philosophie des Unbewussten, Kap. VII.</footnote>
Således  dogmer  mot dogmer.

Men materialistens trosdogm angående materiens
evighet är lika ovetenskaplig som det första
påståendet om Guds obefintlighet. Den kan icke blott
icke bevisas eller begripas, utan står även i
motsättning både till våra direkta intryck och till
sakförhållandenas logik. Ty världsalltet bär snarare liksom
ett i tillväxt statt barn, en för få dagar sedan
uppspirad planta, prägeln av något ofullkomligt, ännu
ungt, växande, någonting som strävar mot ett ännu
icke uppnått mål. Just materialisten påstår enligt
Herschels, Laplaces och Kants hypotes att all materia
för några miljoner år sedan, ytterligt förtunnad i form
av världstöcken, var likformigt fördelad och att vi
i de tusentals, kanske miljoner år ljustid från oss
avlägsna töckenstjärnorna se världsalltets outvecklade
ur- och begynnelsetillstånd. Hur stämmer ett
sådant begynnelsetillstånd med materiens evighet?
Likaså talar materialisten alltjämt om att människan först
för förhållandevis få årtusenden sedan utvecklat sig
ur djuret, att jorden är en relativt ny, i utveckling
stadd världskropp. Liksom om evig tillvaro och
utveckling icke ömsesidigt uteslöte vartannat! Visade
man oss ett barn och sade: Detta barn växer från
dag till dag och har gjort detta i evighet, så fråga
vi genast: Varför är det icke då fullvuxet? Utveckla
vi oss redan evigt länge, varför äro vi då icke ännu
utvecklade? Är materien evig, så måste ju för
evigheters evighet sedan alla denna materias möjliga
former och företeelser vara uttömda. Ja, alla tillvarons
former måste då ha upprepat sig oändligt ofta, och
jag måste oändligt många gånger ha suttit och skrivit
och tänkt detsamma vid detta samma bord. Ty om
man än tänker sig materien oändlig till sin mängd,
så har den likväl enligt naturlagarna blott ett
bestämt antal egenskaper och kan därför blott uppträda
i ett ändligt antal former. Men även detta, från den
eviga materiens ståndpunkt logiskt nödvändiga ehuru
fullkomligt ändamålslösa eviga upprepande motsäges
av sakförhållandena. Det som vi i världsalltet kalla
liv är ett spel av oavlåtligt efter utjämning strävande
krafter. Denna utjämning äger alltjämt rum, t. ex.
därigenom att hundra miljoner solar oupphörligt i
den iskalla världsrymden utstråla ett värme som aldrig
återvänder till dem. Men om detta sker av evighet,
varför är då världsrymden därigenom icke likformigt
uppvärmd, och varför ha icke alla värmeföreteelser
för länge sedan upphört?

Även den materialistiska dogmen om förstelningen,
världsalltets slutliga död, står i strid med åsikten om
materiens evighet. Ty denna förstelning måste för
länge sedan vara till finnandes, och har den en gång
ägt rum, så är det enligt lagen om kroppars tröghet
omöjligt för materien att av sig själv övergå från
vila och jämviktstillstånd till rörelse.

Visserligen skildra några kännare av världsalltet
huru de slutligen sammanstörtande solarna just
genom den sig i värme förvandlande kraft, varmed
sammanstötningen sker, skola förenas till ett bländande,
glödande världstöcken och sålunda återställa det
ursprungliga värmet, varefter den världsbildande
processen kan börja på nytt.
Men detta är felslut. Visserligen är föreningen av
materiemassor en huvudkälla till värme (om den är
den enda är mycket tvivelaktigt). Men antaga vi,
att månarna störta ned på sina planeter, planeterna
in i sina solar och solarna ihop med varandra, så
sker detta icke på en gång, utan efter vartannat.
Då fölle t. ex. först Merkurius in i solen och
underhölle förbränningen på denna värmehärd 6 år och
219 dagar,<footnote>W. Thomson.</footnote> men vid denna tidrymds slut skulle detta
värme ha gått förlorat genom utstrålning i
världsrymden och förflyktigats i denna utan att höja dess
temperatur ens med en tusenmiljondels grad. Sedan komme
Venus och skulle underhålla solvärmet 83 år och 326
dagar; sedan jorden med 95 år och 19 dagar, den
väldige Jupiter med hela 32,254 år o. s. v. Alla
planeternas fall skulle underhålla solvärmet blott 45,600
år. Men mellan varje fall utgåve solen vida mer
värme, än dess inkomster belöpte sig till. Fortsätta
vi nu detta i tankarna, så försvinner oupphörligt i
världsrymden det genom förkortningen i avståndet
mellan världskropparna och deras instörtande alstrade
värmet. Och falla solarna till slut, efter det de
förtärt sina månar och planeter och kommit varandra
närmare, i varandra, så är största delen av det till
grundandet av ett nytt världsallt nödiga
värmekapitalet redan förtärt och så gott som förlorat. Och efter
ett kort fyrverkeri av några miljoner soleldsvådor,
varvid mindre töckenbildningar med samma resultat
icke äro uteslutna, kommer slutligen världsalltet ändå
att stelna till vila i evig is i den nu blott — 150°  C.

i stället för — 273° C<footnote>Enligt Spiller.</footnote> kalla världsrymden. Men
är detta alltets logiskt vetenskapliga slut, och är
materien evig, så fråga vi på nytt: varför har denna
materia icke för länge sedan dött denna sin naturliga
död?

Alldeles på samma sätt talar också den kände
astronomen Secchi: »Vi ha här ingalunda att göra med
en verkligt obegränsad tidrymd. Om detta vore
fallet, skulle världen för länge sedan vara utslocknad.
Orsaken till förändringarna är kraftens olikhet i de
olika regionerna. Och då denna kraft alltjämt strävar
att utjämna sig, så skulle, om en obegränsad tid
verkligen vore förfluten, den allmänna jämvikten redan
ha inträtt och varje världsfenomen vara omöjligt».<footnote>Die Sterne, sid. 335.</footnote>
Det medger till och med E. von Hartmann: »Lika litet
som det rimmar sig med begreppet utveckling att
tillmäta världsprocessen en oändlig varaktighet i det
förflutna, därför att då varje tänkbar utveckling redan
skulle vara genomlupen, lika litet kunna vi tillmäta
processen en oändlig varaktighet i framtiden.
Därigenom vore begreppet om ett mål för denna
utveckling upphävt och världsprocessen skulle då likna ett
vattenhämtande i danaidernas såll».<footnote>Phil. d. Unbew. 4. Aufl., sid. 747.</footnote>

Således medger till och med mången materialist
att detta världsallt är resultatet av en process i tiden
och att materiens och krafternas nuvarande tillstånd
måste ha haft en början och även låter oss vänta ett
slut. Men det är bibelns lära, och  påståendet: »I

<sp>begynnelsen skapade Gud himmel och
jord»</sp> är vetenskapligare än satsen om materiens
evighet, därför att det mer överensstämmer med
totalbilden av universum. Denne Gud är för oss kristna
det kraftcentrum, varifrån världsalltets krafter evigt
utströmma och stundligen sättas i rörelse. Det är
världsalltets »perpetuum mobile», varför vi icke
behöva frukta inträdandet av jämvikt mellan alla krafter
och en därav följande världsalltets död.

För övrigt borde materialisten helt logiskt, innan
han påbjuder materiens evighet, säga oss vad
materien är, detta underbara, allbekanta och obekanta
något, hans ett och allt, ja, enligt hans uppfattning
det enda varande. Men han kan icke säga oss det,
emedan han vet det just lika litet som vi, icke
materialister. Även hans altaren äro, liksom atenarnas
fordom, uppförda åt den »okände Guden». Visserligen
påstå sig somliga lärda i den egentligen av Rob. Mayer
upptäckta »Energetiken» ha funnit ett begrepp,
varmed de kunna ersätta begreppet »materia» och »i
begreppet energi (kraft) äga allt vad de behöva för
att förstå tingen». (?) Men människan kan, så länge
hon vandrar här på jorden, icke undvara begreppet
materia. Hon ser och handskas icke med energi utan
med materia, och om och om igen frågar hon: Vad
är denna materia? Vi sågo ju att även här
Dubois-Reymond som vetenskapens resultat uttalar sitt
»ignoramus».
Se vi oss nu vidare omkring i materialistens
trosbekännelse, så lyder nästa sats: »Jag tror på
krafternas eller kraftens evighet!» Men  materialisterna
själva tillstå, och varje naturforskare måste också medge
att vi icke veta vad kraft eller krafter äro. Och lika
litet veta vi om de tillhöra materien eller ej. Spiller
t. ex. säger: »Min ståndpunkt är ej samma falska
som Moleschotts, Buchners m. fl., enligt vilken den
vanliga materien inom sig bär kraftens och rörelsens
princip».<footnote>Das Leben, sid. 40.</footnote>

På ett annat ställe säger han: »Då Spinoza
antager materiens och kraftens oskiljaktiga enhet, så
misstager han sig. En djupare inträngande
undersökning ger vid handen att kraften icke tillhör
materien som begynnelseegenskap.» Vad är då kraft?
Dubois-Reymond tror, såsom förut nämnts, att vi
aldrig få veta det på jorden, ja han anser det möjligt
att det varken finns kraft eller materia utan att dessa
blott äro abstraktioner. Men hur kan man om något
obekant, som man icke vet vad det är, om en
abstraktion, som blott finns till i min hjärna eller genom
mina sinnen, säga att den är evig? Visserligen se vi
att på jorden och efter allt att döma även i
världsrymden en sådan kraft är oförstörbar, men därmed
är blott någonting sagt om det nuvarande
världsalltets bestånd men alls icke om evigheten. Det tar
sig komiskt ut när vi, som finnas till knappt en sekund
på himmelen och ett intet i evigheten, djärvt och
dristigt påstå: Materien är evig, krafterna äro eviga! Hur
kunna vi veta det? Varav veta vi det? Vad veta då
vi, tidens och förgängelsens företeelser, om evigheten,
om detta något, som icke ingår i våra huvuden ?
Multiplicerat med denna okända, oändliga storhet blir 

genast allting möjligt; och en mikrob slukar
världsalltet!

Även denna trosdogm om kraftens evighet
saknar, som man ser, vetenskaplig grundval och är
allenast en bekväm undanflykt, ett bolster åt den
tanketrötta anden. Kan man inte finna eller tro på eller
begripa någon början, så säger man bara: »den är
evig» och slår sig till ro.

Lika obevisade äro materialisternas påståenden
angående livets uppkomst. Redan på frågan: Vad
är liv? äro deras svar högst otillfredsställande. »Liv
i ordets vidaste betydelse», säger Spiller, »är rörelse
eller platsförändring». En tvivelsutan mycket vid
definition! För professor Häckel är livskraften »den
enkla orsakslagen» eller: »den omedelbara verkan av
individens befintliga materia». — Vem förstår det?
— Bernard<footnote>Tal i Chicago 1874.</footnote> anser att »livsprincipen är det något, som
kommer växterna att växa». Enkelt men ingen
förklaring! Ed. von Hartmann anser att för den levande
utvecklingen »utvecklingsplanens metafysiska subjekt
måste vara immanent i processen såsom bärare av
den lagbundet ändamålsenliga utvecklingen!» För
Schopenhauer är allt liv blott »vilja». — Vems? Men
då Herbert Spencer definierar livet som »en fortsatt
anpassning av inre förhållanden efter yttre
förhållanden», kunde man svara honom att det snarare består
i en kamp mot dessa förhållanden och ett ständigt
övervinnande av dem. Men, det veta vi alla, livet är
varken blott och bart en anpassning eller blott en
kamp utan en individuell, efter sin egen idé 

individualiserande kraft. Då det slutligen i »Die Natur»<footnote>3 febr 1895.</footnote> på
frågan: »Vad är liv?» svaras: »Den på
världsåskådningens högsta trappsteg stående forskaren kommer
genast att svara, livet är intet annat än rörelse», och
vidare yttras att naturvetenskapen måst tillryggalägga
en lång väg för att kunna giva detta svar, kan man
blott beklaga att hon gått den vägen förgäves. Ty
liv är lika litet ingenting annat än rörelse som rörelse
i och för sig är liv. En dynamo som gnistrande
snurrar kring många hundra varv i minuten full av
kraft, värme och elektricitet är likafullt död. Men
det svarta sädeskornet som en längre tid legat på mitt
fönsterbräde alldeles utan rörelse liksom dött, det
lever. Och lika så hjuldjuret, som alldeles orörligt,
stelnat, intorkat, i veckor och månader legat skendött
i takrännan.

Ännu för få år sedan trodde nästan alla lärda män
och fysiologer sig kunna undvara en livskraft såsom
överflödig och påstodo att de i organismerna
verksamma krafterna voro desamma som i den oorganiska
naturen. Men sedan dess har en omkastning ägt rum,
och livskraften eller vitaliteten kommer åter till
heders. Professor Carriére säger t. ex. träffande<footnote>Vortrag München 1892.</footnote>:
»Robert Mayers lag om kraftens oförstörbarhet gäller ej
för den organiska världen, där den organiska kraften
eller livskraften och andekraften äro energikällor».
Bunge säger: »Ju mera ingående, mångsidigare och
grundligare vi sträva att utforska livsföreteelserna,
dess mer komma vi till insikt om att processer som



vi redan trott oss kunna förklara fysiskt och kemiskt
äro av en vida mera invecklad natur och tills vidare
gäcka varje förklaring». Och i själva verket förmå
hårrörskraft och endosmos icke förklara växternas
upptagande av näring, ej heller deras särskiljande av det
skadliga från det nyttiga och deras bearbetning av
det sistnämnda till underbara produkter av alla slag,
ej heller den understundom skeende omformningen av
blad till blommor av bestämd färg. Varför blommar
rosen röd och blåklinten blå? Eller: två vetekorn
ligga bredvid varandra; det ena är ännu grobart,
således levande, det andra är det icke, således dött; var
finns den fysikaliska, kemiska eller på annat sätt:
märkbara skillnaden mellan dem båda? Vem har sett,
vägt och mätt kraften, själen, då den försvann från
det ena? Och så vidare. — Även den beprisade
kemiska syntesen av månget organiskt ämne, t. ex. av
krapprotens färgämne lämnar åtskilligt Övrigt att önska. År
1893 läto på kongressen för rationella målningsmetoder
målare höra av sig, som begärde att man skulle odla
krapp för att återigen kunna lerhålla en god
krapp-färg, emedan den konstgjorda icke var hållbar. Alltså
är den senare icke densamma, hur väl än den kemiska
formeln för båda stämmer överens. Men underbarast
och fullkomligt oförklarlig förblir den hos alla levande
väsen förekommande ärftligheten genom fröet.

Frågar man materialisten varifrån det organiska
livet härleder sig, anmodar han oss, fastän Liebig,
Pasteur och Tyndall genom sorgfälliga och ofta
upprepade försök skaffat den gamla »generatio equivoca»,
självalstringen, ur världen, att tro att den en gång
ägt rum på jorden. Genom en tillfällig kombination av
organiska ämnen skulle organismer ha uppstått,
något som motsäges av alla vetenskapliga
sakförhållanden och, enligt vad Darwin medger, aldrig iakttagits,
således ett regelrätt under. Vi ha också i föregående
kapitel sett hur professor Häckel betecknar den »ännu
icke bevisade» självalstringen såsom <sp>oumbärlig,
om man icke vill se sig nödgad till
antagandet</sp> av en övernaturlig skapelse. Materialisten
kan alltså blott genom tron på något icke bevisat, ja,
på något som vetenskapen bevisat vara omöjligt, rädda
sin otro gent emot Gud. President Thomson i
London anser att vi icke behöva någon skapelseakt <sp>på
jorden,</sp> ty livsfrön kunde ju (mycket väl ha från
andra världskroppar fallit ned på jorden. Som om
frågan därmed vore löst! Hur ha de då uppstått
på andra världskroppar? Och varför falla icke frön
till nya underbara organismer numera ur rymden ned
på jorden? Spiller — vi överlåta gärna åt våra
motståndare att ömsesidigt vederlägga varandra — säger
därom: Infusoriedamm kan icke slungas från en
världskropp till en annan. Meteorstenar kunde icke medföra
det organiska livet, emedan de bli glödande i
atmosfären. Hade en jordens befolkning med organismer ägt
rum genom meteorstenar, så hade den blott skett på
skilda punkter, vilket strider mot alla
sakförhållanden<footnote>Das Leben, sid. 27.</footnote>. Andra anse likväl att fröna, liksom allt liv,
redan voro till finnandes i urtöcknet i form av
väteatomer. Tyndall t. ex. tror, såsom redan anförts, att
»känsla, förstånd och vilja i alla deras företeelser en

gång förefunnits latenta (bundna) i ett eldmoln». Och
likaså vill O. Zacharias förlägga »livets ursprung i
världsrymdens urtöckens sköte». Här undandrager sig
frågan »huru» varje föreställning. Andra tro att dessa
livsfrön oskadade uthärdat den smälta granitens
2,000° hetta genom årtusenden här på jorden, under
det andra påstå att just världsrymdens starka kyla i
fruset tillstånd hållit dem livskraftiga. Men varifrån
de kommit säga de oss ej. Ja, Feehner skriver:
»Organismerna ha icke utgått från ett protoplasma utan
från en väldig varelse av den mest invecklade
byggnad, vilken genom upprepad delning lett till en stor
mångfald av de mest olika varelser såsom
stamföräldrar till de nuvarande».<footnote>Spiller, Das Leben, sid. 49.</footnote> Alltså en återgång till
den skandinaviska jätten Ymer! — Vilka vågade
påståenden!

Materialisten kan även angående utvecklingen av
ett högre liv ur det organiska, ett tänkande, ett
medvetande, blott uppställa obevisade och obevisliga
trossatser. Ed. v. Hartmann föreställer sig medvetandet,
d. v. s. andens förekomst i materien »såsom den
omedvetna viljans bestörtning över den av denna icke
önskade men likväl förhandenvarande tillvaron av
föreställningar». Begripe det den som kan! E. Vogt m.
fl. tro att tankarna äro en materiens, en
hjärnmolekylernas avsöndring, en hjärnans urin, ehuru tanken icke
äger <sp>en enda</sp> av materiens egenskaper och en
sådan alstring av tänkande följaktligen står i strid med
alla kemiens lagar. Liebig skriver därom: »Dessa
barn i kunskap om naturlagarna påstå och vilja förmå

en otrogen och lättrogen publik att tro att de äro i
stånd att ge upplysningar om tankens uppkomst, om
människoandens natur och väsen. Den andliga
människan är, säga de, produkten av sina sinnen,
hjärnan alstrar tankarna genom en materieomsättning och
förhålla sig till dem som levern till gallan.
Avkläder man dessa människors slutledningar deras lånade
glans och glitter, alla deras skenbevis, så återstår blott
att benen äro till för att springa med och hjärnan för
att tänka och att vi icke kunna springa utan ben
och icke tänka utan hjärna. Men kött och ben röra
sig icke utan att sättas i rörelse av en orsak som icke
är kött och ben, de äro blott kraftens! verktyg. Hjärnan
är  verktyg åt den  orsak,   som  alstrar  tankarna».<footnote>Chemische Briefe, sid, 369.</footnote>

Längre ha icke heller de moderna biologerna och
fysiologerna Huxley, Claude Bernard, Bichat, Virchow
m. fl. kommit med all sin vetenskapliga apparat, sitt
experimenterande och vivisekerande. Vad livet är,
varför och huru muskeln utvecklar kraft, nerven
känner och hjärnan tänker, och huru och varför så lika
celler utveckla så olika verksamhet, detta allt är ännu
ett mysterium. I »Naturvissenschaftliche
Wochenschrift» för november 1895 skriver en fackman, d:r
A., sedan han omnämnt Golgis, A. von Köllikers, G.
Retzius', Waldeyers, Forels i Zurich m. fl. arbeten
och även teorien om »nevroner» (nervcentra och
fysiologiska enheter): »Angående den andliga
processens förlopp i hjärnan äro vi ännu helt och hållet
i ovisshet. Vi känna vissa särskilda, enstaka
hjärnfunktioner, som äro bundna vid bestämda centra av

hjärnsubstansen, exempelvis tal- och synförmågans
säte o. s. v. Men ledningsbanorna ligga icke
uppenbara för våra ögon, och fullständigt okända äro ännu
de vägar, på vilka tankeorganens allmänna processer,
kännandet och tänkandet, fullföljas.»

Men ännu ha vi ingalunda uttömt de trossatser,
för vilka materialismen fordrar en lika blind tro hos
sina anhängare, som den han tillvitar oss kristna.
Om Spillers världseter var något underbart, redan den,
detta utomordentligt fina ämne, som omedvetet
tänker logiskt och ändamålsenligt och utan att vilja det
är allvist och rättfärdigt, så har dock en starkare
än Spiller nu kommit. Redan filosofen A. Avenarius
framhöll: »Vi måste besluta oss att <sp>medgiva
medvetande till och med hos atomerna».</sp> Detta
djärva steg har nu prof. Häckel tagit. Han har
funnit att man icke kommer någon vart med den
själlösa materien och att man med dennas hjälp varken
kan förklara världen eller livet, varken medvetandet
eller ärftligheten; utan i sitt verk, »Die Peregenesis
der Plastidule» (De organiska smådelarnas vågrörelse)
fordrar han att man skall föreställa sig all materia
såsom (ägande en själ och tänka sig varje atom av
ett ämne utrustad med en oföränderlig och evig
atomsjäl. Således en återgång till den en gång vid straff
förbjudna »själen» eller med andra ord till anden!
»Liksom atomens massa är oförstörbar och
oföränderlig», säger han, »så är även den med densamma
oskiljaktigt förbundna atomsjälen evig och odödlig.<footnote>Sid. 39.</footnote>
Atomernas rörelse vid en kemisk förenings bildande eller

upplösning blir förklarlig <sp>endast om vi tillägga
dem känsla och vilja.»</sp> Sedan uppställer han
djärvt och oförskräckt följande fullkomligt godtyckliga
satser: »Är varje atom begåvad med känsla och vilja,
så skiljer sig plastidulen (den organiska molekylen)
från dem därigenom att den äger minne. <sp>Alla
plastiduler äga minne. Minnesförmågan</sp>
fattas alla andra molekyler (!)<footnote>Sid. 40.</footnote> Förmågan av
föreställning och begreppsbildning, tänkande och medvetande,
övning och invänjande, näring och fortplantning beror
på det <sp>omedvetna minnets</sp> verksamhet». (!)<footnote>Sid. 41.</footnote>
»Ärftligheten är plastidulens minne, föränderligheten
är plastidulens fattningsförmåga. Den förra
åstadkommer de organiska formernas beständighet, den senare
deras mångfald».<footnote>Sid. 69.</footnote> — Idel trosartiklar!

Tänk bara hur mycket måtte kännas och viljas i
ett knappnålshuvud av mässing, vilket, såsom antytts
i kap. II, enligt Oaudin innehåller så många atomer,
att en människa behövde 250,000 år för att räkna
dem. Och vad allt måtte det icke tänkas i en
tändsticka, vars miljoner och åter miljoner molekyler
omedvetet minnas allt vad de upplevat, sedan de blevo
»plastiduler».

Även här gycklar materialisten med ord och
hypoteser som ingenting förklara. Veta vi då något
mer om tänkandet i eller med materien, kunna vi
föreställa oss det bättre, om vi i varje organisk
molekyl, i stället för i människan, antaga en tänkande och

med erinringsförmåga utrustad själ? Tydligtvis icke;
utan vi ha frivilligt uppställt hypotesen om några
biljoner överflödiga småsjälar och ha icke blivit ett
grand klokare för det.

Dubois-Reymond driver gäck därmed: »Den av
mig för 'reductio ad absurdum' (påvisande av
orimligheten) gjorda antagandet att atomerna var för sig
äga medvetande uppställer herr Häckel som
metafysiskt axiom! Om atomer känna, vartill behövas då
sinnesorgan?»<footnote>Die sieben Welträtsel, sid. 78, 79.</footnote> Och även Spiller yttrar: »Försöken
att förklara de organiska livsprocesserna genom den
fullkomligt opåvisade och opåvisbara atomsjälen
förefalla mig fullkomligt utan  framtid».<footnote>Das Leben, sid 9.</footnote>

Ligger det icke en gudomlig ironi, ett Guds
begabberi av dem som begabba honom, just däri, att
människorna, som icke vilja veta av honom som en stor,
alla himlars himlar fyllande Gud, slutligen av sin egen
vetenskap drivas till att utrusta atomen, denna
materiens minsta smådel, med otänkbara och ofattbara
krafter? Det synes oss så, då de uppställa den som
det från begynnelsen varande, eviga, som »causa
causorum» (den yttersta orsaken) och kasta sig ned inför
denna obetydliga lilla avgud. — Och dessa män, som
anmoda oss att tro på något så ofattbart, det är de,
som städse utbasuna att de endast tro vad de kunna
se, taga i och (begripa, det som låter bevisa sig, som
står i överensstämmelse med sakförhållandena och kan
bestå inför det rena förnuftets domstol.

För visso kan vår kristliga tro i klarhet och 


logiskt sammanhang, i begriplighet och vetenskaplig
bevislighet glatt och djärvt mäta sig med denna
materialismens så kallade vetenskap. Om man sätter hypotes
mot hypotes, tro mot tro, vill det synas oss, som
om vår tro borde vana mera tilltalande till och med
för sunt människoförstånd.

Så invecklar materialismen sig i motsägelser och
visar sig som otillräcklig redan vid förklaringen av
den materiella skapelsen. Därom säger d:r Maximilian
Klein<footnote>Die Natur Nr 1894.</footnote>, som märkvärdigtvis ändå är fiende till
kristendomen: »Materialismens utbredning i
naturforskarkretsar är ett tecken till den tyvärr icke så sällan
förekommande bristen på grundlig logisk bildning hos
naturforskare. Logiskt skolade huvuden borde väl ändå
taga anstöt av det fullkomligt oklara begreppet »kraft»
och densammas högst oklara sammankoppling med
materien; borde i synnerhet också taga anstöt av
själslivets fullkomligt förvirrade härledning ur materien.
Så ha t. ex. av L. Büchner själsprocesserina brokigt
om varandra utgivits än som kroppsrörelser, än som
verkningar av rörelser. Man tanke också på det
klumpiga förbiseendet av den principiella skillnaden
mellan kroppsliga och själsliga sakförhållanden i Karl
Vogts bekanta uttalande att tankarna avsöndras ur
hjärnan på samma sätt som urin ur njurarna». »Den
förstnämnda invändningen träffar i synnerhet även den
avart av materialismen, som gör sig gällande under
namnet 'monism'. Ty den av denna lära antagna
världssubstansen (resp. materia eller världsämne) är
ju även ett fullkomligt outredbart metafysiskt begrepp,

därför att den går utöver erfarenheten. Den är en
ren konstruktion och på grund av de densamma tillagda
egenskaperna (absolut, oändlig, kvalitetslös)
motsägelsefylld, oklar och otänkbar. Korteligen:
materialismen är, enligt min åsikt, i alla sina former en
alltigenom dogmatisk, metafysisk åskådning.»

*

Förmår materialisten så föga förklara redan
materiens former och företeelser, så träder denna
världsåskådnings otillräcklighet så mycket klarare oss till
mötes, om vi ställa den gentemot världens och
mänsklighetens liv, världshistoriens företeelser och de idéer
och andliga krafter, som sätta världen i rörelse.

Anden försöker materialisten icke ens förklara,
han helt enkelt förnekar den. Ty hur skulle denna
eviga materia kunna komma därhän att skapa en ande
som betraktar den, prövar och utforskar den och därpå
föraktligt utropar: »Jag är större än du!» Och med
rätta, ty det man undersöker och förklarar det står
man över.

Kärlek, tro, hopp, plikt och sedlighetskänsla,
samvete och samvetskval, gudsfruktan och religiositet äro
för honom särskilda, icke lätt förklarliga, värdelösa
materiens produkter, som i sitt ständiga visande uppåt
och mot Gud bära något galet i sig och städse
förneka sitt ursprung och sin fader, den döda materien.
Gärna ville han anse dem, och en fransman har redan
gjort det, såsom kemiska produkter, vilka den 
framåtskridna människan en gång skall kunna framställa
på konstgjord väg; ty de äro honom oerhört till
hinders, och hittills kan han blott utge alla folks religioner
från syd- till nordpolen och sedan årtusenden
tillbaka för »folkfördummande prästers» påhitt. En
eländig och icke historiskt hållbar förklaring! Från
nordtill sydpolen böjer sig människan sedan sextusen år,
vare sig hon är indier eller eskimå, hottentott eller
tungus, för två makter, det godas och det ondas, vilkas
dunkla styrelse hon känner i naturen och hos sig.
Varav kommer sig denna för alla folk gemensamma
känsla av skilsmässa från en stor, obekant, av
förvisning från en salig ort, aldrig sedd, blott städse
anad? »Vem vågar påstå», utropar redan Seneca, »att
gudarna leva utan att bry sig om oss? Höra de
icke alla bedjande röster, se de icke alla händer som
över hela världen lyftas anropande mot himlen?»
»Människosinnet», säger Jak. Böhme, »forskar alltjämt
på nytt efter sitt fädernesland, varifrån det gått vilse,
och längtar åter hem till den eviga vilan. Alltjämt
frågar det: Var bor då Gud med de heliga änglarna?
Och var är det kära fäderneslandet, där ingen död
finns; det måtte väl icke finnas här i världen, eljes
hade det väl för länge sedan påträffats!»

Liksom materialisten icke förklarar livets
uppkomst, så förklarar han ej heller den av honom till
de materiella, av oss till de andliga företeelserna
räknade förekomsten av döden. Ty döden, denna
oerhörda, hela livet överskyggande och förmörkande makt,
är icke något naturligt, för vetenskapen lättförklarligt,
utan något onaturligt, senare tillkommet, något 
frammande, som inträngt utifrån. Detta bevisas av hela
skapelsens ångest för döden, djurets och infusoriens
dödsångest och människans ständiga dödsfruktan. Är
döden blott kroppens naturliga upplösning i atomer
— vad gör det då mina atomer, om de ingå i nya
föreningar eller ej och i vilka de ingå ? Borde väl kemiska
ämnen förskräckas så över att de nu, skulle bli andra
ämnen? Ja, om döden enligt ett omtyckt talesätt
blott vore: »det av naturen för vår levnad satta
målet», borde den, liksom uppnåendet av varje mål,
snarare åtföljas av en känsla av tillfredsställelse.

Men just detta är icke sant, och till och med
döden av ålderdomssvaghet, vilken vi, liksom allt som
sker dagligen, kalla »naturlig», är ingenting mindre
än naturlig. Det faller t. ex. intet barn in att fråga:
»Varför lever han eller hon ännu?» Men nog frågar
det: »Varför har han dött?» K. E. Yung skriver om
infödingarna i nedre Murray (Australien):
Marrinjererna anse döden för någonting onaturligt. De tycka
att människans liv borde fortfara ostört, om icke
våldsamma tilldragelser eller genom trolldom framkallade
sjukdomar gjorde slut därpå!<footnote>Die Natur, Juni 1878.</footnote> Och även Paris'
medicinska fakultet diskuterade år 1572 (1872?) den
satsen: Är dödens nödvändighet människan medfödd?
Th. Schwann, grundaren av cellteorien utropade
ärligt: »Jag vet verkligen icke varför vi dö!» Den
vanliga föreställningen om människans kropp i
ålderdomen såsom !en utnött maskin är alldeles oriktig.
Kroppen är icke en död, av en yttre kraft, vatten eller
ånga, driven maskin, utan liksom ekållonet och ägget

en organism, vilken inom sig själv hyser de krafter,
som städse nydana honom. Det är ju också
oförklarligt varför barnet, sedan det vuxit sig stort genom
näringen, med ens upphör att växa, då människan
fortfar att äta och smälta maten alldeles som förut.
Ännu oförklarligare är det att hon efter få år
avtager, blir till och med mindre och dör, d. v. s. att
livskrafterna i henne förlamas; ty vi ha i naturen eljes
intet exempel på en krafts förlamning. Och talar man
om ben och senor som blivit torra och sköra, så är
detta icke heller någon förklaring, eftersom en gammal
mans ben och senor icke äro desamma som han ägde
i sin ungdom. Som känt är, förnyar sig
människokroppen icke för vart sjunde år utan mycket snabbare,
på i genomsnitt tre år, varvid ämnesomsättningen sker
fortare eller långsammare icke blott hos olika
människor utan även inom olika kroppsdelar. Och i
enlighet därmed har icke ens den sjuttiofemårige
gubben samma kropp kvar, som han hade när han var
sjuttio år. Varför förmår icke nu samma livskraft av
samma ämnen och ofta under mycket gynnsammare
livsvillkor, såsom rikligare och bättre näring, mera
vila och skonsamhet, alstra samma kropp som i
ungdomen? Ja, varför vägrar den överhuvud taget
slutligen att trots tillräckligt med mat och dryck fortsätta
att skapa en kropp och varför måste människan till
sist dö av så kallad ålderdomssvaghet, som om en
kraft eller materien, fosfater och kolhydrater, kunde
åldras? Skulle ett lokomotivs enskilda delar
omsorgsfullt ersättas, så snart de visade spår av nötning, så
skulle ingen vänta eller begripa att denna maskin
så småningom skulle bli allt mindre verksam och till
slut alldeles avstanna, <sp>emedan ångkraften
förlamades!</sp>

Ett ständigt liv, ja, en jämn tillväxt hos en
organism som vid sin uppkomst äger de för ett växande
nödiga krafterna är, vid tillräcklig ämnestillförsel, det
enda »naturliga». Det säger också bibeln: Till evigt
liv har livets Gud skapat alla sina varelser. Men
genom en människas synd kom döden i världen. Den
är syndens lön. Och på vår andes postulat, som i sig
känner att vi äro skapade till att leva och icke till
att dö, lovar bibeln oss: »Ingen död skall vara mer!»
(Uppenb. 21). Men varför människan dör av
ålderdomssvaghet, därom säger den: »Abraham dog, mätt
av år». Således dö vi därför att, som Jakob Böhme
säger, den av Gud i världen sända själen
»genomsöker skapelsens mysterium till bottnen men finner
blott att det är en spegel av det eviga; då
sönderbryter hon spegeln och hamnar åter i det eviga, varur
hon är kommen». Eller som Calman säger: »Är
gåvan assimilerad, så bär det utan uppehåll mot
assimilationen av givaren». Denna värld är en Guds och
djävulens samfällda gåva. Har människan
genomsmakat och genomvandrat den med dess fröjder och
sorger, dess idéer och krafter, så blir den för henne
duven och hon begär en högre utvecklingsmöjlighet,
vare sig i gott eller i ont, hon vill till himlen eller
helvetet, längtar efter Gud eller djävulen, och hon
dör, icke därför att hennes benbyggnad nu blivit hård
och skör, utan därför att anden i henne icke mer vill
göra sig besvär att uppbygga en lekamen, en materiell
företeelse åt sig, därför att hennes själ, om också
omedvetet, är mätt på den jordiska maten. Detta, är
saken sedd från subjektiv och mänsklig ståndpunkt.
Men från objektiv och gudomlig ståndpunkt betraktat
dö vi, därför att vi genom beständigt syndande allt
mer avsöndra oss från Gud, alla livskrafters källa, likt
en gren vilken allt mer skiljer sig från stammen, som
tillför densamma saft.

Exempel på såväl en kristens som »en gudlös
människas död ge oss den på korset döende Kristus och
den sig själv hängande Judas. En kristens korrekta
ändalykt är martyrdöden, d. v. s. uppgivandet av det
honom av Gud förlänade livet för denne Guds skull
och honom till behag, som ju själv lidit
martyrdöden i denna värld. En gudsförnekares korrekta
ändalykt är självmordet, det frivilliga nedstörtandet i det
förmenta intet, men i själva verket i Satans
järnarmar. Även materialisten och filosofen Ed. v.
Hartmann har med erkännansvärd öppenhet i sin »Det
omedvetnas filosofi» dragit självmordet såsom sista
slutföljd av materialismen. Mänsklighetens självmord
snarast möjligt och även skapelsens överhuvud taget,
ett allmänt upphörande av »viljan att leva» är önskligt!
Mannen bar från sin ståndpunkt alldeles rätt, och ingen
ringare person än aposteln Paulus står därvidlag på
hans sida. Ty en gång utropar denne: »Jag arma
människa! Vem skall lösa mig från denna dödens
kropp?» Och en annan gång tillstår han öppet: »Om
vi blott hade hopp om detta livet, så vore vi de
eländigaste bland människor».

Visserligen ser det ut, som om förhållandevis blott
mycket få människor funnit det ena eller andra slutet.
Men är icke också det en martyrdöd, när en människa
hela sitt liv ställer sig i Guds tjänst och sliter ut sig
i denna tjänst? Och är det icke självmord, när en
människa genom förbjudna njutningar, köttets
begärelse, ögonens begärelse och ett högfärdigt leverne
förtär sina livskrafter i syndens tjänst och på det
sättet förkortar sin livstid? Äro således icke de flesta,
ja noga sett, alla människor antingen martyrer eller
självmördare? Men hur fruktansvärt sant påståendet
är att den gudlöses regelrätta slut är självmordet
visar det alltjämt växande antalet av självmord, vilket
för Europa lär överstiga trehundratusen om året; och
hur många som hemlighållits vet Gud allena. I varje
fall är det fastslaget att denna siffra för det 19 :e
århundradet vida överstiger antalet av alla som blivit
dödade i de napoleonska och alla senare krig.
Självmord av de högsta och förnämaste, de lärdaste och
mest ansedda, de rikaste och skenbart lyckligaste!
Kan man nu för tiden öppna sin tidning utan att i
densamma påträffa uppseendeväckande självmord, icke
blott av förbrytare och förtvivlade familjefäder, av
bedragna unga kvinnor och äregiriga gossar, utan även
av furstar och generaler, officerare och bankdirektörer,
lärda män och ämbetsmän? Vi uppfordra
kristendomens motståndare att framvisa en lika lång, ja,
en tio- till hundra gånger kortare lista på »pietister»
och »skenheliga» som under samma tid skulle ha
begått självmord. Och vilja de undskylla sig med att
i de flesta fall andlig omtöckning och otillräknelighet
varit med i spelet, vilket vi icke helt och hållet 
förneka, så fastslå vi här det märkvärdiga
sakförhållandet, att de kristna i påfallande grad äro förskonade
för dylika sorgliga sinnestillstånd.

Ty (ännu mindre än den lekamliga döden förmår
materialisten förklara den andliga, den andra döden.
Den även utan särskilda lekamliga smärtor så
fruktansvärda död, som mött så mången skurkaktig
förbrytare och gudsförsmädare, är en företeelse som icke
låter sig förnekas och icke kan förklaras ur teorien
om »den eviga materien». Man har ju exempel på
att dylika människor, plågade av ohyggliga
samvetskval och en gnagande ångest för framtiden, med
visshet yttrat att de komme att fara till helvetet, ja redan,
kände avgrundskvalen, den »förskräckliga väntan på
den tillkommande domen». Konquistadoren<footnote>Konquistadorer, benämning på de första spanska
erövrarna i Amerika.</footnote> som lät
sina doggar uppäta de besegrade indianerna levande,
och när han låg dödligt sårad, på sina vapenbröders
fråga: »Var gör det ont ?» dystert gav till svar: »I
själen!» är bevis nog mot materialismen. Men även
en kristens sköna, harmoniska, fredliga slut utgör ett
sådant bevis. Han dör — varvid vi icke blott fästa
oss vid själva slutakten utan snarare vid det ofta
längre varande bortdöendet, från det ögonblick då
människan märker: nu måste jag bort -— i frid med
sina medmänniskor, med sig själv, försonad med Gud
och världen, en mognad frukt. Och ofta lyser ur
hans ansikte ett återsken av ett överjordiskt ljus, och
ofta ljuder ur hans ord en sanning som icke är av

denna världen. Även detta måste ha sin
verklighetsgrund.

Lika litet som materialismen förklarar livets
uppkomst och dödens förekomst kan den komma till rätta
med detta livs företeelser, till och med de enklaste
och materiella. Huru kunna t. ex. kvantitativt och
kvalitativt, fysikaliskt och kemiskt så ringa
skiljaktigheter i materia som de som förekomma mellan
hjärnan hos stora och hos obetydliga män förklara den
oerhörda skillnaden mellan bådas verkningar? Peter
den store, som endast med sin oerhörda viljekraft
sammansmidde ett världsrike av barbariska,
motsträviga element, eller en Bismarck, som tvang fyrtio
miljoner tyskar att förverkliga hans planer, äro ändå
historiskt just därför av miljoner gånger större
betydelse än mången bryggar-, slaktar- eller bonddräng
som emellanåt äger lika stor hjärnmängd. Var ligger
orsaken till skillnaden? Kvantitativt måste det här
vara frågan om hundratals kilogram hjärnmassa, och
även kvalitativt förslår icke på långt när ens den
tänkbarast fina cellorganisation till förklaring. Eller
låt oss se saken ur en annan synpunkt. I en liten
provinsstad dör en tjock ungkarl. Icke blott världen
utan även småstaden, ja, hans närmaste omgivning
fortfar helt lugnt med sitt vardagliga liv, dödsfallet
stör icke deras krets. Men en Alexander den store
dör, och världen hotar att gå ur sina fogar. Och
dock ha vi i båda fallen enligt materialistisk
världsåskådning alldeles samma sak, upplösning av 1,200
gram hjärnsubstans och 80 kilo kött- och benmassa,
som nu i stället för organiska ingå oorganiska 
föreningar! Om detta är pudelns kärna, varav kom sig
och vartill tjänade allt världslarmet omkring
Alexander?

Om sedan tillvaron, såsom en känd materialist
fått till resultat av hela sin världsåskådning, är det
största onda som finns, då äro en Dschingiskhan, som
uppförde pyramider av 70,000 människohuvuden, en
Torquemada, som skröt av att ha uppbränt 8,000
människor, eller, ännu bättre, den kinesiska
generalen, som i Taipingupproret under tre månader
dagligen lät halshugga 1,000 fångar, större
mänsklighetens välgörare än den heliga Elisabet eller miss
Nightingale eller Kate Marsden, den ädla vårdarinnan av
de spetälska i Sibirien; kvinnor som genom
människokärlek och väl organiserad sjukvård längre
kvarhållit tusentals lidande människor i denna
oändamålsenliga tillvaro! Då är en mor som ägnar årslång vård
åt ett stackars, kanske halvidiotiskt, förkrympt barn
och därvid sätter sin hälsa på spel rentav straffbar,
ty å ena sidan förlänger hon gagnlöst en smärtfylld
tillvaro och undandrager å andra sidan genom denna
vård det hela en ändamålsenlig kraft.

Således stå vi med den materialistiska
åskådningen inför en värld, en tillvaro så full av gåtor,
att aldrig en kristen mystiker kunnat upppfinna
något liknande.

*

Oskönt är hos materialismen bl. a. dess
förhållande till naturen. Man saknar däri varje hjärtlighet
och medkänsla. Helt naturligt! Ty denna natur är
för densamma ju blott det ofta mycket
oändamålsenliga, mången gång förargliga och skadliga
resultatet av blinda krafter. Den kommer aldrig utöver
denna med tvingande logik ur materialismens
förutsättningar framgående sats. Hur skulle materialisten
kunna känna sig dragen till naturen? Även för
kvinnan och barnet har han föga förståelse, vilket
likaledes sammanhänger med hans världsåskådning.
Därmed vilja vi icke ha sagt att han ju icke kan vara
en ordentlig far och make, ty människan är ju aldrig
så god eller så dålig som sina teorier. Men då en
känd materialist betecknar kvinnan som moderdjuret
hos människan och en annan förundrar sig över att
en mor kan bli utom sig av glädje över att några
kilo kött börja kvida och gnälla, så ger sig därmed
ingen särskild förståelse för det evigt kvinnliga eller
för ett barns undersköna liv tillkänna.

Materialisten känner ingen önskan att förhärliga
eller förbättra naturen. Det är intressant men på
samma gång sorgligt att se hur han genom sin
lösgörelse från Gud alltjämt också lösgöres mer och
mer från naturen och först omedvetet, sedan så
småningom medvetet söker ersätta den med konstgrepp,
ofta nog förkonstlade. Så uppställdes för några år
sedan på en naturforskarkongress framställandet av
födoämnen på konstgjord väg såsom ett
eftersträvansvärt mål, och därvid uttalades den förhoppningen,
att människan under århundradenas lopp måtte så
småningom komma att lägga sig till med ett sjätte
finger, mål som, i förbigående sagt, vore för ringa
till och med för en eskimå eller en tungus. Ty en
vilde önskar sig icke ett halvt dussin fingrar till och
några tunnor kemiska livsmedel, utan han önskar att
till slut en gång bli befriad från den gnagande
omsorgen, från den honom tryckande skulden, från den
förintande känslan av förgänglighet och dödlighet!

För icke länge sedan har professor Berthelot i
Paris offentligt skildrat hur lycklig mänskligheten en
gång skulle bli, då hon, befriad från lantbruk och
trädgårdsodling i stället för att nära sig av kött,
grönsaker och frukt blott behövde föra med sig en liten
dosa fylld med äggvitefosfater och andra
näringsmedel, som låta sig billigt framställas medels
elektricitet. Om han menar det på fullt allvar framgår icke
klart av hans tal; i alla fall uttalar han där
materialistiska kemisters och forskares medvetna och
uttalade mål, t. ex. i Amerika. Vi skulle således kasta
den käre Gudens gåvor för hans fötter och i dess
ställe på alla håll och kanter inrätta otaliga
elektrokemiska fabriker. Allt vad Gud i miljoner kilo dag
och natt låter växa på den vida jorden, säd och olja
och vin, smakliga grönsaker och läckra frukter, som
vi få inbärga, fruktträd, som, en gång planterade,
läska oss med sina frukter i 50 till 100 år och gräs
åt den även av sig själv växande boskapen, vars
mjölk och kött utgöra vår näring — allt detta skulle
vi utbyta mot produkterna från nyssnämnda fabriker.
Och dessa fabriker ha vi anlagt i vårt anletes svett
och försett med tusentals dyrbara maskiner som städse
bli i behov av reparation och nödvändiggöra oerhörda
verkstäder. Och i dem skulle tusentals bönder, som
nu blivit arbetare, dag och natt tillverka de miljoner
kilo näring och de hundratals miljoner små dosor,
som mänskligheten dagligen behöver, och löda dessa
senare. Och detta allt skulle ske med larm och
buller, med allehanda arbetsfaror och omkostnader, och
runt omkring skulle det kanske uppstå berg av
obehagliga avskräden och hav av illaluktande vätskor.
Och andra tusenden skulle beständigt vara sysselsatta
med den oupphörliga inpackningen, adresseringen och
försändningen, med mottagandet, eller kontrollerandet
och inkasserandet och utdelandet av dessa små dosor.
Och uppstår någonstädes en störning i driften eller
samfärdseln, så inträder genast hungersnöd. Skola dessa
med anilin väl vackert himmelsblå eller rosa färgade
piller bekomma varje mage väl och icke på några
veckor och månader förskaffa mången svåra
lidanden? Och allt detta för att mänskligheten en gång,
befriad från det för henne allra hälsosammaste
arbetet, jordbruket, må med sina små kemiska dosor i
handen sysslolös och tärd av ledsnad vandra över
den med törne och tistel övervuxna jorden, eller till
och med enligt professor Berthelots åsikt genom
öknarna, vilkas luft är vida hälsosammare än
skogarnas och ängarnas (!). Ingen glad fest eller bankett
mer, intet de dagliga, gemensamma
familjemåltidernas band mer! Var och en krafsar stundligen i sin
tioöresdosa... och vet för resten icke vad han skall
taga sig till! Ty det har visat sig att så snart
nödvändighetens gadd icke mer finns till, åstadkommer
människan varken andligt eller lekamligt någonting
värdefullt utan stagnerar, som man kan se på
Fidsjiöarnas och Tahitis invånare och på forntidens romare,
så snart dessa på statens bekostnad erhöllo »panem
et circenses», bröd och skådespel. »Där man liksom
i Nya Guinea», säger Wallace, »genom tio dagars
arbete av en sagopalm kan utvinna 1,800 kakor på
133 gram, så att den enskildes årsräkning belöper
sig till mindre än tio kronor, lever människan i
materiellt elände, ty ju mindre arbete naturen fordrar
av henne, dess mer hatar hon den.» I en egyptisk
grav står över en skördescen: »Då människan
brukar jorden blir hon full av mildhet». Gammal vishet!
Nutids dårskap!

Dessa materialistens futtiga önskningar och
framtidsbilder ställa hela hans världsåskådning i en
ogynnsam dager, ty på sin önskan igerikännes en människa.
Fråga någon vad han helst önskar sig, fråga honom
vad han skulle taga sig för, om han i morgon finge
ärva tio miljoner, så har du honom hel och hållen
i hans svar. En gång stod i öknen vid Sinai en
hundraårig gubbe, som Jehova tillförsäkrade sin nåd.
Hejsan, hur hade han icke då kunnat utbedja sig
världsriken — ty guld och silver hade väl ändå varit
för ringa för honom — eller makten att tillintetgöra
varje fiende eller ett tiotusenårigt liv för att i stolt
trygghet kunna se människor och riken i evig
uppkomst och undergång draga sig förbi! Men han bad:
»Herre, att jag» måtte få skåda ditt ansikte».

Materialistens fientlighet mot skapelsen går så
långt, att han klagar över att naturens så beprisade
ändamålsenlighet alls icke finns till. Men beviset för
att världen är ändamålsenligt inrättad ligger i dess
tillvaro; vore den icke så inrättad, skulle den redan
under sin första timme falla i sär. En småsaks
förändring kan sätta allas vår tillvaro i fara. Litet mer
kolsyra i luften, eller havsvatten i stället för
sötvatten (överallt, eller 100° skillnad i temperaturen, och
vi skulle icke mer finnas till, och halva eller hela
jorden vore utdöd. Blott en bokstav borttagen ur den
kemiska formeln, blott ett tal ur den oändliga raden,
och världsjämvikten skulle vara rubbad. Låge ingen
välberäknad plan till grund för världen, så vore luften
icke lämplig att andas och lungorna icke lämpliga
för luften, växterna läte sig icke ätas av djuren, och
djuren hade ingen mun att äta dem med. Att
förneka skapelsens ändamålsenlighet är att förneka att
fisken är till för vattnet och fågeln för luften, att
ögonen äro till för ljuset, öronen för ljudet, händerna
till att gripa med och fötterna till att gå med.

Om världens högre planmässighet och
ändamålsenlighet säger Schopenhauer: »I närvarande, andligt
kraftlösa period blygas panteisterna icke att påstå att
livet är 'självändamål'. Om denna vår tillvaro vore
världens yttersta mål, så vore detta det enfaldigaste
mål, som någonsin blivit uppställt, vare sig vi själva
eller någon annan satt oss det före.» Och likaså
säger Flammarion vid sin vän Marpons grav: »Mina
herrar, om denna grav är tillvarons sista mål och det
sista ordet av alla, så är skapelsen meningslös, och
det oändliga världsalltet med alla sina solar och månar,
med alla sina väsen, med alla sina ljus och
förhoppningar mindre ändamålsenlig än den ringaste
handling av hunden eller myran; skulle denna handling
ha ett mål och naturen i dess helhet intet mål!»  Men

ändamålsenlighet förutsätter en målmedveten vilja, och
det kända yttrandet äger sin tillämplighet: att denna
så ändamålsenliga värld upppstått av sig själv
kommer jag att tro först då de tjugufem bokstäderna
(i det grekiska alfabetet) blandade samman i några
tusental exemplar och behörigen omskakade, av sig
själva ordna sig till Iliaden eller Odysséen.

Ännu ohållbarare än förnekandet av världsalltets
materiella ändamålsenlighet visar sig hos materialisten
förnekandet av dess andliga ändamålsenlighet, den
moraliska världsordningen. Tvärt emot hela
mänsklighetens erfarenhet, emot alldagliga och kända
sakförhållanden, emot den inre rösten i människan, emot
alla staters grundläggande principer, emot alla folks
vishet och deras ordspråk förnekar han det praktiska
och förmånliga, det räntebärande, det ändamålsenliga
i dygden och rätten och likaså det skadliga och
fördärvliga, det ändamålslösa i det onda och orätta.
»Orätt fånget, lätt förgånget», »ärlighet varar längst»,
»högmod går före fall», »livet ej det högsta goda är
men skulden värst ibland det onda», »all skuld blir
hämnad på jorden», <sp>»rättfärdighet upphöjer
ett folk, men synden är människornas
fördärv»;</sp> alla dessa tankar utgöra bekräftelsen på
de eviga lagarna för anden. Men denna stora och
ständiga bekräftelse och detta rättfärdigande av
andelagarna genom verkligheten och historien, den
enskildes såväl som folkens, denna världens gudomliga
logik och karaktäristik, som Job och hans vänner
beundrade, som Salomo fastslår i sina ordspråk får
han icke tro och kan han icke förklara. Allt detta
är inga kemiska och fysikaliska lagar utan
sakförhållanden som icke låta sig återföras till atomernas
mekanik. — Och däri ligger för evigt hans svaghet och
vanmakt, även om det lyckades honom att förklara
alla materiens företeelser och lösa alla dess gåtor.

Denna blindhet alstrar det mörker, den natt, som
omger honom. På honom uppfylles Salomos ord:
»Den rättfärdige skall äta, tills hans själ blir mättad,
men den gudlöses själ skall svälta». Under det att
den kristne var han går och står, äter och dricker
logik, rättfärdighet, godhet och vishet ur Guds värld
och därigenom växer och stärkes till sin invärtes
människa, är världen för materialisten öde, torr,
ofruktbar och onjutbar, en ändamålslös, meningslös och
sinnesförvirrande världsmaskin. Vartill tjänar det att göra
det s. k. rätta? Och är rätt och orätt samma sak,
varför skall man då leva? Och så blir han, ju
ädlare han ursprungligen varit anlagd, dess bittrare och
mer pessimistisk. Det hör man ofta på hans ord
och skrifter, och mången skulle nog, om han vore
uppriktig, liksom den store tyske klassiske författaren
klaga över »inre torka». Med samma högre intuitiva
logik som den där greken tillropade sin motståndare:
»Du vredgas, alltså har du orätt!» tillropa vi
materialisten: Din världsåskådning gör dig olycklig,
följaktligen är den icke sann. Den enda drägliga
materialismen är den tjocke goddagspiltens, han som utan
att fråga efter vad som är sanning inrättar sitt liv
efter den honom redan av Paulus rekommenderade
regeln: »Låtom oss äta och dricka, ty i morgon
skola vi dö!»
Materialismen förklarar varken vetenskapen eller
konsten. Den förklarar icke den förstnämnda, därför
att det för den konsekventa, logiska materialismen är
fullkomligt likgiltigt om man vet eller icke vet. Det
enda förnuftiga ändamålet med ett så kort, ur intet
uppdykande och till intet återgående människoliv kan
endast vara att genomleva den största möjliga summa
av lust och den minsta möjliga summa av olust.
Har någon sin lust i vetenskapen, så finns
ingenting att invända emot att han söker sin individuella
njutning på det hållet, men det är icke logiskt att
fordra av mig att jag skall roa mig på det sättet
eller att åt vetenskapen ens inrymma någon som helst
rätt över eller något inflytande på mitt liv, och jag har
alltid rätt att svara honom: Jag föredrar den rent
materiella njutningen. För den osläckliga törsten efter
vetande hos människan, sådan den redan röjer sig
hos barnen i deras frågor: Vad är det där? Hur
kallar man detta? har materialisten ingen förklaring.

Än mindre förklarar han konsten. För honom har
den blott samma värde som det att fidsjianernas
kvinnor hänga på sig musslor och koraller och att
indianerna måla sig; en dunkel och omedveten materiens
drift att utsmycka sig, just därför att det roar den.
Märkvärdigt i alla fall, att mänskligheten likväl
skattar konsten så högt! Hur kan mänskligheten komma
därhän att betala en miljon kronor för ett stycke
målad duk och betala en Lucca eller en Patti tusentals
kronor för några knappt hörda, genast förklingande
drillar, denna mänsklighet, som dock så ogärna
skiljer sig från sin mamtnon? Skissen till en grenadiär
av den framlidne målaren Menzel är värd niohundra
kronor men den vällyckade, mycket noggrannare
fotografien av samma man blott 1: 50. Varpå beror det?
Men — och här kalla vi alla tiders gudabenådade
konstnärer till vittnen, de som med feberaktigt
studerande, med glödande hänförelse, med rörande
hängivenhet, med åsidosättande av lycka och ära, av gods
och guld, ja, ofta av det dagliga brödet jagade efter
konsten och kände sig lyckliga genom den — konsten
är något helt annat! En målare är icke en människa
som fått lära sig att anlägga en teckning med
asfaltlack för att sedan med terra di Siena och vermillon
påmåla varma och med kobolt och Schweinfurtergrönt
kalla toner och slutligen anbringa pastösa<footnote>pasta = deg.</footnote> dagrar.
En musiker är icke en människa som efter årslång
övning kommit därhän, att hon kan åstadkomma
pärlande löpningar och »liksom på lek övervinna de
största svårigheter». En skald är icke en person som
med ringaktning för sitt linne och sin dräkt och med
hår likt en lejonman med stor skicklighet skriver och
föredrager underbara tankar på rimmad vers. Utan
alltid och allestädes är konstnären, vare sig han
mejslar marmor eller modellerar terracotta, målar i olja,
tempera eller akvarell, bygger tempel eller borgar,
sjunger, spelar fiol eller orgel, en människa, för
vilken den i sig själv värdelösa materien blott är medlet
att plastiskt uttrycka de henne ingen ro lämnande
eviga skönhetsidéerna. Konstnär är den som bakom
materien skådar anden, i formen dess betydelse, i
färgen en själsstämning, i det förgängligas alla 

företeelser symboler av det oförgängliga och icke slår sig
till ro, förrän han åskådliggjort de eviga och
gudomliga idéernas skönhet och sanning även för andra.
Och mänskligheten är honom tacksam och när sig i
årtusenden av hans konst, ty hon behöver dessa idéer
för sitt andliga  liv, och hon känner det.

Övergå vi till den högsta konstarten, till
skaldekonsten, finna vi att den är grundad på en helt och
hållet antimaterialistisk världsåskådning och blott
möjlig i samband med en sådan. Från Homeros till
Faust är det de eviga och gudomliga idéerna, som
besjungas i skaldekonsten. Och utan dessa idéer om
gudar såsom ledande, upplysande och straffande
makter, om kamp mellan det godas och ondas båda
principer, om slutlig seger för det rätta och dygden och
själens odödlighet finns intet drama, blott en
marionetteater. Den stackars Lenau utropar också: »Det
finns eviga principer! Just därpå att något finns
som vi icke kunna undgå bero alla sorgespel!» Men
dessa idéer hänvisa till en högre och högsta
skönhetskälla, såsom man kan se på alla konstarters
motsvarighet. Så kan t. ex. Nibelungsången översättas
i musik och även framställas plastiskt. — Konsten
är en evig protest mot materialismen. Och denna
har aldrig frambragt t. ex. en Michel Angelo, en
Dante eller en Bach, dessa konstens och även andens
furstar och kommer heller aldrig att frambringa
sådana konstnärer.

*

Men materialismens verkliga svaghet ha vi ännu
ej berört. Denna världsåskådning (?) tar ingen 
befattning med mänsklighetens och världshistoriens tre
väldigaste krafter: kärlek, tro och hopp! Den förbiser
dessa ovägbara element, som vida mer än
dragningskraft, värme och elektricitet sätta, icke kropparna utan
andarna i rörelse och utan vilka mänsklighetens liv
bleve blott ett djuriskt jagande och löpande efter
mat och dryck, blott en sönderslitande kamp om
vällust och ägande.

Materialismen utelämnar kärleken ur världen. Den
vet icke vad den skall med den att göra. Den anser
kärleken på sin höjd vara en magnetisk, dunkel
dragningskraft mellan olikartade ämnen, en kemisk
valfrändskap. — Världen utan kärlek? Det vore väl
en mördarhåla! Lika gärna kunde man tänka sig den
utan ljus. Vad är det då som driver miljoner och
åter miljoner män att i sitt anletes svett från morgon till
kväll, dag ut och dag in outtröttligt arbeta för att hustru
och barn i hemmet skola få något att äta? Vore det
icke lättare för dem att föra ett ledigt, kärleksfritt
liv? Hur kommer det sig att miljoner och åter
miljoner av mödrar dag och natt i månader och år insätta
sitt liv och sin kraft på att nära, vårda och vaka
över små varelser, som äro alldeles hjälplösa och
ur stånd att återgälda mödan, ja, just omgiva sjuka,
förkrympta barn, från vilka aldrig någon
vedergällning eller ens någon nytta är att förvänta, med
tiodubbel kärlek! Hur kommer det sig att dessa
miljoner små barn utan att tala, än mindre ägande förmåga
att uträtta något nyttigt, med ett glatt joller, med
ett leende av kärlek och tacksamhet, med en smekning
göra sina föräldrar överlyckliga och med denna smula
kärlek hundrafalt vedergälla allt som gjorts för dem
och upplysa och värma ett hus som små
kärlekssolar? — Skulle detta blott vara materiella, kanske
kemiska verkningar? — Hur skall man förklara att
tusentals ädla män och tiotusentals ädla kvinnor
oförtrutet och outtröttligt vaka vid sjukbäddar, hos
sårade och döende på slagfälten, förbinda såren och
avtorka dödssvetten? Och varav kommer det sig att
sådant, från urämnets ståndpunkt icke blott
ändamålslöst utan även ändamålsvidrigt förslösande av
livskraft och energi, städse rör vårt hjärta och tilltvingar
sig aktning till och med av de råaste människor?
Eller hur kommer det sig att varje år älskliga brudar,
lika blomster om våren, vid altaret av hela sitt hjärta
lova den man de valt, kärlek och trohet och med
glatt mod föresätta sig att hädanefter finna sin lycka
i att lyckliggöra honom? Och vad allt har icke
kärleken uträttat alltsedan människor funnits på jorden,
grundat och förstört städer, ja, riken, fört krig och
slutit fred! Därom kan materialisten ingenting säga
och har för sådant blott ett ringaktande leende och
eländiga undanflykter. Helt naturligt! Ty <sp>hans</sp> gud,
urämnet, har ingenting med kärlek att skaffa; denna
svaghet kan man väl icke begära av järn- och
väteatomer. Men då bör man antingen icke vilja bjuda
oss på en världen förklarande världsåskådning eller
också erkänna att utom de materiella krafterna
finnas högre, andliga krafter som sätta världen i rörelse.

Dit hör även tron. Vi ha redan i fjärde kapitlet
sett hur tro och otro alltid varit och ständigt komma
att förbli makter, som sätta världen i rörelse. Men
låtom oss även betrakta dem från materiell
ståndpunkt. Om denna trons kraft yttrar vitsigt en känd
naturforskare, att den visserligen försätter berg men
att den hittills icke fått någon användning i
mekaniken. Vi anse att den som med öppna ögon betraktar
världshistorien skall komma underfund med att den
försatt helt annat än berg. Vad var det för
mekanisk kraft som under korstågen förde tusentals
fartyg och galärer med tung krigsutrustning och massor
av livsmedel, tiotusenden tungt beväpnade riddare med
deras hästar och hundratusenden fotsoldater med
packning från Europa till Asien, i varje fall ett kraftprov
som får beräknas i miljontals kilo? Vad annat än
tron. <sp>Gud vill det!</sp> Och Gud ville det. Ty de
foro i väg och erövrade Jerusalem, och miljoner idéer
flöto över från Österlandet till Västerlandet, och
miljoner människor lyftes genom korstågen ur sitt råa,
på strid och sinnlig njutning inriktade liv till högre
och gudomligare ideal, vilket framgår bl. a. av den
vackra korsfararsången: »Skönaste Herre Jesus». Vad
var det månne som år 1492 drev tre små fartyg med
manskap och utrustning genom de ännu icke av
fartyg plöjda vågorna i Atlantiska oceanen mot ett okänt
mål? Vad annat än den mans tro som timtals spanade
från förskeppet för att se om icke det av honom,
alla lärda män till trots, trodda landet skulle
uppdyka ur böljorna! Och har icke denna hans tro
åstadkommit alla de med hans upptäckt förbundna och
till följd av densamma utförda handlingar, resorna
och händelserna, således skapat och satt i rörelse en
ny värld? Så har tron på stjärnan, på ödet, på den
gudomliga sändningen eller den egna kraften satt
en Alexander och Cäsar, en Attila och Napoleon I i
stånd att tillintetgöra och grunda riken, att ändra
jordens yta och, för att ställa oss på den materiella
ståndpunkten, åstadkomma mekaniska verkningar och
ämnesomsättningar, som alla nutidens ångmaskiner icke
vore i stånd att frambringa.

Och vilken kraft har väl åstadkommit
reformationen i Tyskland med alla dess materiella, politiska,
historiska, sedliga och andliga följder och framgångar?
Vad har brutit påvens makt och låtit Sveriges,
Tysklands och Österrikes härar storma ihop i trettioåriga
kriget? Är det icke näst Guds vilja en mans tro,
som i Worms utropade: »Här står jag och kan ej
annat. Gud hjälpe mig!» Hade Luther vacklat i
sin tro och den dagen fegt gömt sig och sedan fallit
genom riksakt, så hade världshistoriens förlopp blivit
ett annat.

Denna tro, som den icke troende, vilken icke
äger den, föreställer sig som en dimmig och kraftlös
inbillning, har faktiskt och upprepade gånger i
världshistorien visat sig vara en oerhörd, även mekaniskt
verkande faktor. Det kunna blott de människor
förneka, vilka ännu icke hunnit så långt i följdriktigt
tänkande, att de igenkänna de andliga, ovägbara
elementen såsom de verkliga orsakerna till allt
mänsklighetens görande och låtande, även det mekaniska.
Det allvetande språket talar ju överallt om en
vilje-<sp>kraft</sp> med riktig uppfattning av att vi här ha att
göra med en verklig kraft, som icke beror på
kroppens massa och storlek och ej heller på 
syreförbrukningen i lungorna, men likväl ojävaktigt är i stånd
att  alstra  betydande  nerv-  och  muskelverkningar.

För övrigt gör också, såsom vi redan förut ha
sett, även materialisten under hand ymnigt bruk av
tron. Han <sp>tror</sp> allehanda mer eller mindre otroliga
ting och begär att andra också skola tro dem. Satser
sådana som: »Det immateriella kan absolut icke
inverka på det materiella».<footnote>Spiller.</footnote> »Tanken är en rörelse hos
materien»<footnote>Moleschott.</footnote> eller »Själen är den i verksamhet stadda
hjärnan och ingenting annat»<footnote>Broussais.</footnote> o. a. äro trossatser —
ty ingen kan bevisa dem — och tros just av sådana
människor, för vilkas hela livsåskådning och
läggning det passar att tro dylikt.

Om hoppet vet materialisten däremot ingenting;
det ordet fattas i hans ordbok. Ännu aldrig har en
världsåskådning, ett lärosystem, en filosofi eller
teologi i så hög grad förverkligat Dantes fruktansvärda
ord: »Lasciate ogni speranza, voi ch'entrate!»<footnote>»I som inträden låten hoppet fara!» Överskriften över
Dantes »Helvete».<tab>(Övers. anm.).</footnote> Åt
hoppet har icke ens det minsta utrymme lämnats i
materialistens liv, såsom redan Paulus tillropade
efesierna: »Tänken därpå att I en gång voren utan hopp
och utan Gud i världen!» Vore jag än så rik och
än så ärad, en aldrig så stor vetenskapsman och
kände mig än så tillfredsställd, kan i morgon eller
kanske redan i dag en bankir rymma med hela min
förmögenhet eller än värre min hustru dö av
hjärtslag eller mitt barn av difteri eller min husläkare

med en axelryckning anförtro mig: »Käre vän, ni
har en struphuvudsåkomma eller har vatten i
hjärtsäcken; ingenting är »att göra åt saken!» Då
fördunklas hela min framtid, mig förestår blott ytterligare
ångest, kval, elände och utom dess döden. Då trösta
inga fraser vidare om vetenskapliga resultat, om
eftervärldens erkännande o. s. v. Allt är svart, svart
för själen! — För flere år sedan besökte jag en
godsägare som jag var i släkt med och talade
händelsevis om paradiset. Då log han och ropade, i
det han genom fönstret pekade ut på sitt stora gods:
»Det här är mitt paradis!» Och visserligen utbredde
sig där i solskenet vinberg och ängar, omramade av
blommande fruktträd, sakta sluttande mot den blå
sjön, och på andra stranden höjde sig sköna kullar
och däröver de snöiga alptopparna i den blåa luften,
en präktig bild! Efter några få år kom jag åter;
ännu alltjämt log sjön i solskenet och grönskade
träden ; men i rummet satt ägaren, bruten, dystert
grubblande i sin länstol. Hans älskade son hade drunknat
i sjön inför hans ögon, en dotter var olyckligt gift,
och han själv tärdes långsamt bort av en obotlig
sjukdom. Och då hans yngre dotter kom in i rummet
och sade: »Pappa, jag far in till staden, vad skall
jag ta med mig hem åt dig ?» svarade mannen dystert:
»En pistol!»

Och dessa människor, som på himlen utsläcka
kärlekens sol, trons och hoppets morgon- och
aftonstjärna och endast måla förintelsens svarta natt för
mänskligheten, de kalla sig upplysta och ljusets
vänner! Och vi som tro på en lysande kärlekens Gud
och hoppas på ett evigt liv, där även vi skola lysa
som solar, kalla de mörkmän och ljusets fiender!

Men de veta eller känna varför de behandla
kärleken ringaktande; ty kärleken tyder på det goda,
alstras och känner sig dragen till det och förutsätter
det goda, liksom hatet, alstrat av det onda,
förutsätter det onda; och genom riktig slutledning
kommer man från kärleken till en det godas Gud och
från hatet till en det ondas gud. Det goda och det
onda undkomma vi icke; liksom vårt lekamliga liv
oföränderligt består av dag och natt, så består vårt
andliga av gott och ont. Det vet också kejsaren
av Kina,<footnote>Skrevs före Kinas utropande till republik år 1912.
(Övers, anm.)</footnote> som sätter två ministrar över alla sina
ämbetsmän och mandariner, vilka ensamma ständigt ha
tillträde till honom, »det godas föredragande råd» som
berättar om den goda handlingen och förordar
belöning och »det ondas föredragande råd», som anmäler
det onda och fordrar straff för det. — Varifrån
härleder sig nu denna, enligt materialistisk
naturåskådning oförklarliga, världen i två hälfter klyvande
motsats? Ty man kan icke inse hur en atomrörelse kan
vara sedligt god eller ond. Ännu har det icke lyckats
någon att påvisa moralisk grundsats hos materien;
men ligger den icke i materien, varifrån och hur
kommer den då in i denna materias produkter? Eller låt
oss hellre genast framställa huvudfrågan: Hur
kommer då begreppet om en Gud, som belönar det goda
och straffar det onda in i världen, detta begrepp som
icke låter sig bortförklaras? Hur kommer det till att
urämnet eller den »ofelbara och allvisa» världsetern
skapar  en  Gud  som   påstår att  detta   urämne  blott

är hans skapelse? Ty, vare sig det finns en Gud
eller ej, så är nu tron på honom en gång
tillfinnandes och behärskar världshistorien. Är allt blott en
produkt av den rättfärdiga och allvisa världsetern,
så är också denna gudstro riktig och vis, och all
fejd har då ett slut: omfamnen varandra,
gudsförnekare  och  präster!

Därför att materialisten känner sin svaghet
härvidlag tycker han om att framställa moralen som en
så småningom uppkommen, städse växlande produkt
av seder, klimat, levnadssätt o. s. v. Ofta ger han
för att vinna detta mål en ensidig och på hans
särskilda uppfattning inpassande framställning av
historiska och antropologiska sakförhållanden. Men
moralen är icke en dylik produkt. För fyratusen år sedan
hade hinduer, kaldéer och egypter samma moral som
vi ha nu, vilket tydligt framgår av deras
religions-och lagböcker, blott ädelmodigare uppfattad, såsom
det egyptiska förbudet: »gräla icke på en döv, och
tala ej illa om slaven inför hans husbonde!» bevisar.
Likaså lagbestämmelsen att den som ser ett brott
begås utan att av alla krafter söka hindra det är
skyldig till detta brott. Samma är förhållandet med
den grekiska åskådningen. »Den olycklige är helig».
»Varje främling och nödlidande tillhör Zevs», ropar
Evmeus<footnote>Forntida grek.</footnote>. Och hur storartad och upphöjd, jämförd
med nutidens, är icke Jobs sedlighet! På forntidens
gravskrifter berömmes städse den döde för att han
övat dygd och rättfärdighet, talat sanning, gjort gott
och undvikit det onda. Liksom det aldrig funnits

ett ateistiskt folk, har det aldrig funnits något folk som
icke ärat dygden och föraktat lasten, till och med
om det själv varit lastbart. Även de osedligaste folk
ha hyst aktning för kyskhet, de mest lögnaktiga och
slugaste för sanningsenlighet och de grymmaste för
mildhet och godhet. Aldrig ha ens de vildaste och
mest urartade folk, hur rått och nedrigt än den
enskilde, hur liderligt än hela folket emellanåt
uppförde sig, prisat otacksamhet eller förakt för gudar
eller föräldrar eller anbefallt uppror mot lagarna, aldrig!
kallat moderskärleken löjlig, kvinnans trohet
föraktlig, mannamodet vanhedrande och ärat feghet,
hyckleri och löftesbrott. (Sådant var förbehållet åt de
upplysta nutidsfolken.) Redan Sokrates frågar
Evtyphron: »Har du någonsin hört en människa betvivla
att den som orättmätigt dödar en annan eller eljes
gör något orätt måste lida straff därför? Det skulle
väl ingen våga, vare sig Gud eller människa».<footnote>Evtyphron sid. 69.</footnote>
Aldrig var för människorna egennyttan en giltig ursäkt
för överträdelse av sedelagen. »Må dens minne förgå»,
utropar den grekiske vise, »som första gången vågade
göra skillnad mellan det som är rätt och det som
är nyttigt!»

Det var vår »upplysta» tid förbehållet att grunda
moralen på den omedelbara nyttans vacklande och
subjektiva princip. Slå icke ihjäl din nästa, på det att
andra icke må slå ihjäl dig! Stjäl icke, på det man
icke må bestjäla dig! Hur eländig är icke denna
polisartade människokärlek! Och hur står den icke
fullkomligt i motsats till det storartade kristliga: 

»Älsken edra ovänner, välsignen dem som banna eder,
gören väl emot dem som hata eder, bedjen för dem
som göra eder skada och förfölja eder, på det att I
mån vara eder himmelske Faders barn. Ty han låter
sin sol uppgå över onda och goda och låter regna
över rättfärdiga och orättfärdiga.»

Ur egoismen, säger materialisten, ha alla dygder
uppstått. — Vem tror det? — Då måtte det ha varit
en uregoism, liksom urämnet, urcellen, uralstringen
och urmänniskan, till sitt väsen olik den nuvarande,
ty att dagens egoism inga dygder frambringar
erkännes tämligen allmänt. För övrigt är egoismen ur
materialistisk synpunkt lika svårförklarlig som
kärleken. Ingenting är i sig själv gott och intet i sig
själv ont, säger han vidare. Alltså är det blott
utövningen som gör skillnaden; ändamålet helgar
medlen; logiskt konsekvent måste man alltid göra liten
smula ont, om mycket gott kan komma därav. En
girigbuk ligger t. ex. sjuk. Denne man, som är en
plåga för sin omgivning, vilken han låter svälta, äger
en oerhört stor förmögenhet, vilken vid hans död
skulle tillfalla hans ädla hustru, som med den skulle
hjälpa hundratals fattiga och sina barn, som äro i
saknad av den nödtorftigaste uppfostran. Må alltså
doktorn med en duktig dosis morfin smärtfritt upplösa
honom i hans kemiska beståndsdelar! Varför icke?
Här går ju de mångas välfärd före den enskildes
vilja, och den enskilde blir samtidigt frälst från allt
ont. Och hur är det med samvetskvalen? Antag,
att jag för många år sedan, alldeles medellös, i ett
ensamt bergpass sammanträffat med en redan åldrad
turist som klagat över att han stod så ensam i världen
och var trött på livet. Därpå hade han oförsiktigt visat
en plånbok med sedlar och sedan skådat ner i djupet.
Jag hade då frånryckt honom plånboken och störtat
ned honom i djupet, där den dånande forsen
söndermalde honom. Ingen har sett det, och inte en
katt har frågat efter honom sedan. Men med
penningarna har jag skaffat mig en ställning och är nu
en ansedd man. Hur kommer det sig att jag sedan
dess icke kan sova... ja, att jag gåve allt guld i
världen, om han åter stode där levande? Ty, säger
materialisten: Det ändamålsenliga är gott, det
ändamålslösa ont.

Men vem skall avgöra vad som är ändamålsenligt
eller ej? Naturligtvis den som saken angår, ty ingen
annan kan veta det. — Man inser till vilka sköna,
juridiskt sett och även eljes mycket oändamålsenliga
konsekvenser dessa satser föra. Hur svagt
»ändamålsenlighetens såväl som nyttans» berömda skydd
är för världens bestånd ser man dagligen på de
tusentals människor, som genom dryckenskapsbegär och
laster föra sig själva och sina familjer till undergång,
ehuru de ha fullt klart för sig att ett sådant liv är
oändamålsenligt. Romarnas och kolonisternas egna
intressen av att underhålla och skona sina slavar har
aldrig förmått avhålla dem från att behandla slavarna
grymt och alltemellanåt mörda dem. Och vad fråga
väl en Nero eller Ivan den förskräcklige, som finna
nöje i att lössläppa sin grymhet mot sina
medmänniskor och ha makt därtill, efter nytta och
ändamålsenlighet?


Vida ändamålsenligare än en ändamålsenlighet för
varje (särskilt fall, som blott ofullkomligt och ensidigt
inses, är redan från denna ståndpunkt det kristna sedliga
begreppet, enligt vilket det finns ett absolut gott och
ett absolut ont, efter vilket världen en gång skall
dömas. Ty, det måste var och en medgiva, denna
princip har så länge världen stått uträttat mera gott
och förebyggt mera ont och är alltså i sanning
ändamålsenligare än hela materialismen.

Hur föga även materialisten förmår befria sig
från sedlighetens kategoriska imperativ<footnote>Kategoriskt imperativ = oundviklig inre lag för en
människas handlingar.<tab>(Övers, anm.),</footnote>, från det inre
budet: »Gör det goda» och »undvik det onda» bevisas
av hans harm, då man förebrår honom att hans
världsåskådning är osedlig, och även av hans försök att
tillägga den en sedlig betydelse. Konsekvent måste
han saktmodigt svara på förutnämnda förebråelse:
»Sedlighet (eller osedlighet finns icke, blott och bart
ändamålsenlighet». — För övrigt kunna vi instämma
i satsen: »Det ändamålsenliga är gott och det
oändamålsenliga ont», om man medger att gudsfruktan är
det ändamålsenliga och synden det oändamålsenliga.
»Synden», säger skriften, »är ett folks fördärv». Och
så är det också med uttalandet: »Människokärlek är
sann sedlighet», men högre än denna för övrigt i
bibeln klarare och skarpare formulerade fordran: »Du
skall älska din nästa såsom dig själv», ställa vi den
än högre: »Du skall älska Herren din Gud av allt ditt
hjärta, av all din själ, av all din håg och av alla
dina  krafter».

I förbindelse med sin morallära älskar materialisten
att försmäda de kristnas Gud, som är så grym och
skickar så mycket lidande, elände, sorg och nöd, hunger
och pest, jordbävningar och översvämningar, orkaner
och allehanda olyckor till lands och vatten över
människorna. Efter teaterbranden i Wien skrev t. ex. en
sådan tidning med förtrytelse: »Denne Gud, som städse
med fulla händer strör olycka över sina skapade
varelser», och efter basarbranden i Paris kallade en
annan tidning honom »en molok som bränner upp
oskyldiga kvinnor». Men i nästa ögonblick lär
materialisten oss att denne gud alls icke finns till och
att det är hans gud, urämnet, alias världssubstansen,
alias världsetern eller världssjälen som gör allt detta.
Nå, då är hans gud inte ett grand bättre än vår, och
vi ha alltså samma rättighet att gräla på denna dumma,
dövstumma och dessutom blinda idiot, urämnet, som
ådrager oss så mycket lidande, elände, hungersnöd,
pest, jordbävningar och översvämningar. Måste vi
uthärda slag, så vilja vi hellre ta emot dem av en
personlig Gud och för ett bestämt ändamål, än av
en blind natur som blott slår till på måfå och varken
vet orsak eller ändamål. Men — och denna väldiga
skillnad förgäta våra motståndare städse att fästa
avseende vid — medan deras gud alltjämt utgjutit
lidande och smärta över sina olyckliga produkter och
kommer att göra det, till dess han till lycka för allt
som är till slutligen stelnar, så skickar vår blott
övergående, blott en sekund i evigheten, litet lidande och
smärta, oss till straff och till förbättring. Och Han
som känner all människohjärtats längtan och begär,
då han själv skapat detta hjärta, han lovar oss:
»Döden skall icke vara mer, icke heller sorg, icke heller
rop, icke heller värk varder mer, ty det första har
glatt till ända. Se, jag gör allting nytt!»

*

Fullkomligt inkonsekvent är materialisten, det säga
vi rent ut, i sin motvilja, i sitt hat mot gudaktighet
och religion överhuvud taget. Obskuranter, mörkmän,
ljusets fiender, hycklare, präster, folkfördumning äro
därvidlag hans älsklingsuttrycrk. Spiller till exempel
kallar miänniskor som tro på under för »de dummaste
av alla människor» (vilket tydligt framgår, då man
tänker på män sådana som Luther, Goethe, Bismarck
och några andra). Den obekante författaren till »En
naturforskares bekännelse» påstår t. ex. att »all bön
under solen har ännu ej avskaffat det minsta grand
av eliände eller last», ehuru tusentals hederliga
människor av egen erfarenhet intyga motsatsen och
frälsningsarméen, vad man i övrigt än må tänka om den,
faktiskt botat hundratals människor från dryckenskap
och last. Den kände författaren till »Kraft och
materia» utropar: »Det finns varken bordsandar eller
andra andar! Ännu aldrig har någon död uppstått.» —
Hur vet han det? Det kallar man exakt
naturforskning, fördomsfri vetenskap! Detta hat, denna
förtrytelse mot religionen talar icke till den
materialistiska övertygelsens förmån, motsvarar snarare känslan
av egen svaghet och vanmakt. Och hur skulle väl
också materialisten bära sig åt för att bekämpa,
vederlägga och dämpa Kristi lag med naturlagar,
»kraften ovanifrån» med naturkrafter, den helige Ande med
en än så snillrik diskussion, kärleken, tron och hoppet
med differential- och infinitesimalräkning? Han
känner själv att även hans tyngsta artilleri icke når upp
i himmelen, och varje kristen, som är en verklig
sådan, står skottfri inför honom. Och hur skulle han
även eljes kunna komma åt honom? »Den allmänna
meningen», trodde till och med Napoleon I, »kan ingen
motstå». Men den kristne är även höjd över den
allmänna meningen, och varje martyr har i handling
bevisat det. »Den som är i eder», säger Kristus, »är
större än den som är i världen.»

Med denna fördom, med denna motvilja för allt
religiöst står materialisten i krass motsättning mot sin
världsåskådning. Är all tillvaro, såsom redan yttrats,
blott den nödvändiga och alltigenom ändamålsenliga
produkten av en visserligen omedvetet men med
absolut logik arbetande materia, så kan kristendomen
liksom all religion icke utgöra något undantag, och
denna världshistorien behärskande företeelse bör
materialisten betrakta med intresse och välvilja såsom
ett av hans älskade eviga materias största verk. »Det
som är till är förnuftigt», detta Hegelska yttrande
tillägna sig ju materialisterna, t. ex. Spiller. Alltså äro
även religioner förnuftiga. Om, såsom Tyndall tror,
fröna till de religiösa liksom till alla föreställningar
funnits i det brinnande urtöcknet, icke äro vi kristna
ansvariga för att dessa frön utvecklat sig lika kraftigt,
ja mycket kraftigare än den materialistiska   
världsåskådningens. »Oriktiga föreställningar» finns det icke
i materiens rike utan blott orsaker och verkningar.
Eller hur kommer det sig att de metafysiska
begreppen om själens odödlighet och kroppens
återuppståndelse, om en osynlig men likväl mäktig andevärld,
om under och helbrägdagörelse genom underverk, om
besatta och profetia finnas hos de enklaste och mest
outvecklade naturfolk, t. ex. hos korjäker, tunguser
och lappar?

Men till och med om religioner grundade sig på
oriktiga föreställningar, så måste ju alltid
materialisten, som tror att vid världsalltets stelnande alla
föreställningar, oriktiga eller riktiga, komma att
upplösa sig i vätetöcken, stå fullkomligt likgiltig till och
med mot en oriktig föreställning. Hartmann säger
ju: <sp>»All tro och även denna min tro har
intet värde!»</sp> Men befinnes det — och
världshistorien förser oss med talrika bevis för den saken
— att dessa så kallade oriktiga föreställningar ha satt
tusentals, ja miljoner människor i stånd att leva
tåligt och dö saligt, måste materialisten hälsa detta
såsom ett härligt opiat och smärtstillande medel mot
livets lidanden. Han borde helt logiskt icke blott
unna, ja, anbefalla det åt varje lidande människa, utan
även för egen del använda detta oskadliga, mot liv
och död av så många beprövade medel, helst då
det ännu icke lär ha förekommit att en materialist
dött i glad hängivenhet för den eviga materien och
i jublande hopp om världsalltets förstelning. Med
döden påstår han ju att allt är slut. Följaktligen
kommer ingen att på de sedan uppstående 
föreningarna av väte och kol m. m., vari han snarast
kommer att upplösa sig, se huruvida de en gång utgjort
en materialist eller en pietist. Och allt
framåtskridande och allt vetenskapens ljus är enligt honom
blott en omedveten lek av den eviga materien,
upphör också en gång helt och hållet med vår jord.
Sålunda är det fullkomligt likgiltigt hur man förhåller
sig till dessa blott till materien hörande företeelser.
»Låt oss äta och dricka, ty i morgon måste vi dö»,
förblir trots all motsägelse materialismens enda
konsekventa världsåskådning och  dess slutord.

Fråga vi till sist enligt ordet: »av deras frukter
skolen I känna dem», efter de båda förnämsta
världsåskådningarnas, teismens och ateismens (gudstrons och
gudsförnekelsens) frukter, så blir man bestört över
den förras oerhörda tillgodohavande och den
senares stora brist. Och bara detta enda stora
sakförhållande borde vara nog för att övertyga sådana
personer, som varken ha tillräcklig tid eller bildning för
att pröva de båda systemen efter deras filosofiska
värde, om det förras sanning och det senares
värdelöshet och brist på sanning. Var har något stort, gott,
sant och skönt skapats, som icke i sista hand berott
på tron på Gud, odödlighet, vedergällning, kort sagt
på tron att det bakom denna synliga, handgripliga,
materiella och förgängliga värld finns en högre och
evig, av vilken den synliga blott är en avbild och
symbol?

Varigenom ha folken blivit stora och lyckliga,
mäktiga och aktade; och hur länge ha de förblivit
det? Därigenom att de över materiella gåvor, över
njutning och rikedom, ja Över sin egen fördel satte
gudsfruktans, dygdens, själens odödlighets ideala
värden och så länge som de höllo fast vid dessa värden.
När gick den djärva dådkraften och den allvarliga
sedligheten förlorad för dem? När började de
avtaga i andlig överlägsenhet och makt, i självförtroende
och karaktär för att snart sjurika ned i penningbegär
och sinnlig njutning och fördärvas? Så snart de blevo
materialister! — Detta är världshistoriska och
välkända sakförhållanden, som icke kunna kullstörtas av
en materialists än så vetenskapligt naturhistoriska,
kritiska tal. — Var äro ateismens stora män, dess
patriarker, profeter och apostlar, idess andliga hjältar
och lagstiftare? Har den frambragt en enda
människa som likt en Konfucius, Buddha, Muhammed för
sin världsåskådning i århundraden vunnit hundra
miljoner människor. Har den att uppvisa en lagstiftare
lik Solon eller Lykurgos för att icke tala om Moses,
under vars järnhårda lag ett folk böjt sig i
tretusenfemhundra år, eller en skald lik Homeros, Dante,
Shakespeare, Racine, Goethe eller Klopstock? Kan den
framvisa en enda konstnär sådan som Michel
Angelo, denne väldige bildhuggare, målare, arkitekt och
skald i en person, vars sonnetter till dels äro glödande
böner. Eller kan den framvisa en tonsättare som
Bach, en allvarlig kristen och majestätisk tonernas
furste, eller som Händel eller Haydn eller en
karaktärens hjälte lik Luther? Hur stämmer detta med
materialistens omtyckta påstående att »religionen
verkar fördummande».

Nej, denna materialistiska världsåskådning står i
strid med hela världsalltet; med sakförhållandena utom
oss och med vår själ och dess röst inom oss.
Människan ser ju hur denna materia och allt som finns
till porlar och brusar och susar och löper och strävar
i en oupphörlig flod och ett lopp hit och dit, som
gällde det en stor kapplöpning genom tidens
årsmiljoner och rymdens avgrunder mot något obekant, stort,
stadigt, evigt, all längtan och trängtan stillande mål.
Hon ser också sig själv, hur hon, jagad av dunkla
makter, törstande efter ljus och sanning, efter makt
och frihet och liv sopar fram över jorden som en
storm, kommande ur ett mörker och efter få år
försvinnande i ett annat. Och hon känner djupt i sitt hjärta,
där livets källor finnas, att detta löpande och jagande
har ett mål och ett (ändamål, icke är meningslöst eller
värdelöst. Och se vi oss om i historien och
mänskligheten, så se vi hur hennes liv alltjämt porlar fram
ur idéerna om det sköna, det sanna och det goda
och hur alla folk städse härleda dessa idéer från
tillvaron av en personlig Gud. Vi se vidare hur
allt stort, upphöjt, förblivande i denna värld härrör
från män som trott på Gud och utfört sitt verk i
gudsidéens tjänst, till och med om de varit allt
annat än kristna. Alla världserövrare och fältherrar,
statsmän och lagstiftare, skalder och konstnärer, visa
och lärda, av vilkas andliga kapital mänskligheten
levat i 4,000 år, i vilkas strålar den solar sig, de
ha trott på en Gud! — Och dessa män och alla
gudsmännen, vilkas namn med diamantgriffel stå inristade
i världshistorien, profeterna, patriarkerna, och
apostlarna, en Abraham och Moses, en Elias och Kristus
själv skulle blott ha varit stackars blinda svärmare,
självbedragna dårar? Ty, säger materialisten, det
finns ingen Gud! — Men för all del, vartill tjäna
då religion och sedlighet, rättvisa och ordning, konst
och vetenskap, idealitet och poesi och även
upplysning och framåtskridande? Låt oss ,äta och dricka,
ty i morgon skola vi dö!

Men lider du måhända av magkräfta, så att mat
och dryck aldrig smaka dig, eller har du genomgått
något så tungt, att all glädje är blandad med galla,
eller står du avtynad och bruten inför din grav, då
vet jag intet råd för dig. Du har ju hört de lärda
säga att de vetenskapligt utrönt att det icke finns
någon Gud. Förtvivla och dö! Vad frågar väl den
eviga materien efter ditt väl eller ve? Den vet ju
ej ens av att du finns till! Förtvivla och dö! Ty
en så kallad upplysnings dystra evangelium lyder:
»Ve dem som här icke ha det gott, ty ett annat liv
finns icke! Ve dem som här lida orätt, ty även på
andra sidan gränsen få de ingen rättvisa. Ve alla
dem som gråta, ty de skola icke bli tröstade! Ur
intet komma vi, intet äro vi och allt vårt verk, och
i det eviga intet komrrta vi snart att hopplöst
försjunka!»

Från tron på Gud däremot breder sig med ens
ljus över hela skapelsen, över. livet i dess helhet. <sp>»I
begynnelsen skapade Gud himmel och
jord».</sp> Ha vi stått klentrogna och otillfredsställda
inför påståendet att det omedvetna fött det medvetna,
det ändamålslösa det ändamålsenliga, materien
anden, döden livet, så blir det oss varmt om hjärtat
och vår ande jublar i oss och vi skåda det som
sanning, när vi höra förkunnelsen, att detta förgängliga
uppstått ur ett oförgängligt, det föränderliga och
blivande ur ett evigt varande. Och vi glädjas att vår
lilla droppe jordeliv framväller från allt livsstrand- 
och bottenlösa ocean, att vårt lilla ljus lyser ned
till oss från den eviga ursolen och att den smula
glädje och lycka, varefter vårt hjärta så mycket törstar,
blott är ett svagt skimmer av en evig salighet, i vilken
vi en gång skola bli mättade. I denna tro är mening
och harmoni och verkligt förnuft. Vi se ju att
ljuset är starkare än mörkret, bejakandet än förnekandet
kärleken än hatet, livet än döden. Denna tro
stämmer överens med världsalltet, med åsynen av solen
på himlapellen och den lilla blomman vid vägen, med
lärkans och skogsfåglarnas sång, med allt vad vi
på jorden kalla liv! Vi förstå nu orsak och ursprung
hos allt skapat, hos den mäktiga längtan efter
oändlighet, hos den strävan mot höjden och djupet, hos
den glädje åt ljus och verksamhet, som förefinnas
hos varje skapad varelse och som vi kalla »liv». Allt
längtar efter sitt ursprung! Och på denna mäktiga
längtan hos oss efter ljus och livets fullhet kunna
vi redan igenkänna att vi leda vårt ursprung från
en levande Gud i det eviga ljuset och icke från en
död och mörk materia, ty eljes skulle vi icke längta
efter livet utan efter döden.

Men den som sett och ännu bättre på sig själv
erfarit huru en kristen, som måhända avtynar på grund
av en obotlig sjukdom och dag och natt plågas av
smärtor, därtill har tunga existensbekymmer, en man,
för vilken det närvarande knappt är uthärdligt och
framtiden mänskligt att döma mörk och hopplös och
för vilken mänsklig hjälp är vanmäktig, hur en
sådan man ändå om och om igen kan saligt jubla i
klippfast tillförsikt: »Jag skall med dessa mina ögon
en gång få skåda Gud och bli evigt salig hos
honom!», på den imponerar sedan intet än så
vetenskapligt materialistiskt tal. Han ser ju, med sina ögon,
griper med sina händer, spörjer i sitt hjärta, att den
kommande världens krafter råda, för vilka fattigdom
och skam, bekymmer och smärta försvinna som dimma
för solen. Och åt förklaringen att detta blott är
illusioner kan han ej annat än saligt le.

*

Och så taga vi nu avsked av materialismen mer
besvikna och bedrövade än harmsna. Ty ännu
minnas vi den tid, då vi förväntansfullt nalkades den och
trodde oss finna, visserligen ett Baalstempel men dock
ett tempel. Vi trodde oss inträda i en imposant sal,
stödd av jättepelare av fasta principer, med djärva
valv över oss, fast ordnade system, i vilka genom
vida, mångfärgade fönster upplysningens ljus
strömmade in ända in i koret, där omkring vetenskapens
altare stode samlade ärevördiga präster i vita
kläder i mångstämmig kör uppstämmande en hymn till
sin gudinna.

Men hur annorlunda blev det ej! — Vi råkade
in i ett tumult av tvistande, sins emellan grälande
människor, av vilka var och en sökte överrösta den
andra, och trodde oss förflyttade till en folkfest eller
årsmarknad, där ur vart stånd olika rop skållade:
Här finns den underbara urcellen som utvecklar allt
ur sig själv! — Här finns den intet vetande men
allvisa världsetern! — Här finnas äkta livsfrön,
direkt hämtade ur världsrymden, garanterade tio
miljoner år gamla! — Här finns plastidulen eller den
tänkande atomen; nyaste uppfinning! — Och på en
kulle, behärskande det hela, står en ståtlig men
tillsluten byggnad med den hieroglyfiska inskriften: »De
sju världsgåtorna eller det stora 'ignorabimus'!»

Och denna naturuppfattning, som alltjämt talar om
kraft och materia, vill återföra allt därtill och ändå
måste tillstå att den icke vet vad kraft eller materia
är, <sp>den vill ändå vara en vetenskapligt
världsåskådning?</sp> Likaså denna levnads vishet,
som icke har någon förståelse eller något svar för
all mänsklighetens längtan och alla dess frågor, för
vilken det bästa i livet är villa och det djupaste
bedrägeri och för vilken skapelsens mål och ändamål
är självmord. Samma anspråk har även denna
filosofi, som varken känner till kärlek, tro eller hopp,
för vilken det icke finns något absolut sant, skönt
eller gott; som förnekar att jag har själ i kroppen
och hjärta i bröstet; detta osäkra, hypotetiska och
godtyckliga system, som varken förklarar Gud eller
världen, varken ande eller materia, varken liv eller
död, varken konst eller vetenskap, varken skuld eller
rätt eller sedlighet eller samvete eller religion.
Visserligen påstå somliga att denna ståndpunkt
i vetenskapen är övervunnen. Men de bedraga sig.
Ordet är icke längre omtyckt, men saken finns kvar.
Ty även om naturvetenskapen börjar inse att den
med en Moleschotts, Vogts, Häckels och L.
Büchners grova materialism gått vilse i en återvändsgränd,
så har den likväl inte slagit in på rätta vägen. Dess
godtyckliga och oklara, dualistiska och panteistiska,
ateistiska eller teistiska föreställningar om alltet, om
ande och materia, idé och substans, väsen och
företeelse, energi, vitalitet, medveten och omedveten ande
äro knappt bättre än en Spillers världseter, han som
likväl gjorde grundligt narr av andras »materialism».
Ha vi icke upplevat att professor Ladenburg på en
talrikt besökt kongress av tyska naturforskare djärvt
kunnat påstå att den nutida naturvetenskapen
bevisar att det icke finns någon Gud och inga under utan
att mötas av högljudd motsägelse? Om bildade
människor tro på en Nietsches övermänniska, en Ed. v.
Hartmanns det omedvetna, på en Schopenhauers
»värld som vilja» eller de eviga naturkrafternas
världsstyrelse, på den opersonliga »i sig omedvetna»
guden hos en sig alltmer från kristendomen
avlägsnande teologi eller en Demokritos och en
Dubois-Reymonds atomens mekanik — så tillbedja de dock
blott en avgud, en sin egen andes ihåliga beläte!
Allesammans öro de utan Gud. Och det är icke
endast socialdemokraternas miljoner som med andakt
läsa Büchners »Kraft och materia» och Häckels
»Världsgåtor». Så länge en världsåskådning icke höjer sig
till den klara ståndpunkten, att den såsom världens
mittpunkt och sol, allt livs och medvetandes källa
sätter en personlig, levande Gud, förbliver den i
grunden och till sin betydelse för världen materialistisk,
hur litet den än vill ha namn om sig att vara det,
och är en motsats till den religiösa världsåskådning,
som utgår från en sådan Gud.

Och vad hjälper oss denna blott teoretiska och
nominella övervinnelse av materialismen i
vetenskapen, då vi likväl måste åse hur den faktiskt gör sig
allt mer gällande i praktiken och den nya tidens liv!
Vad annat än materiens herravälde över anden är
det som förkunnas genom den nya roman- och
skådespelslitteraturen och den nya konsten? Och tusentals
lärda män, författare, skalder och talare lära, skriva,
besjunga och predika det samma, och det är vad
man inandas på teatern, på gatan, på värdshuset och
i sällskapslivet. Denna upplysning, som förutsattes
nästan medfödd hos alla bildade och enligt vilken
de och en tanklös hop leva, är den icke samma sak
eller rentut en förnekelse av anden och ett
uppställande av själviskhet och njutning, åtminstone jämte
en platt moral och ett anständigt leverne, såsom
livets ändamål? — Är icke för ganska många den
grundläggande åskådningen den: låt oss äta och
dricka, ty i morgon måste vi dö, varvid de helt visst
icke ha behov av mågon sanning; utan går bara affären
bra, och sitta de vid sitt öl, så är den Gud dem
kärast, som bäst lämnar dem i fred!

Men ändå är materialismen icke en världsmakt
och kommer aldrig att bli det. Världen har ännu aldrig
varit materialistisk. Hundra miljoner negrer och
araber i Afrika och adertonhundrafemtio miljoner asiater,
de ensamt utgörande över hälften av mänskligheten,
äro icke materialister. Den jordbrukande befolkningen,
denna mänsklighetens järnkärna, är ingenstädes
materialistisk, lika litet fiskaren och sjömannen, femtio
miljoner ryska musjiker och tre miljoner australier,
eskimåerna och tunguserna, kaffrerna och indianerna:
vilden, naturmänniskan överhuvud taget är icke
materialist. De tro alla på Gud Och på djävulen, på
ett annat liv, på bönen och på en andevärld. De ville
alla, hur förvillade och djupt sjunkna de än må vara,
göra det goda och låta bli det onda, frukta för ett
straff efter döden och hoppas på salighet i en annan
värld. Ty de leva naturenligt i naturen och känna
andedräkten, livsfläkten från sen osynlig skapare och
se hans fotspår. Och liksom barnet icke är någon
materialist, är gubben det icke heller, och inför
döden, det visste redan Cicero, blir till och med den
otrogne troende. Blott där människorna med konst
sammanpressats, liksom cellerna i en honungskaka
och förlorat sin ursprungliga gestalt, förblindas 
själen och förfaller till konstlade åskådningar. Men
förflyttade man dem ur världsstaden ut i öknen, på
berget eller på oceanen, så vore dessa människor snart
icke längre några materialister.

Alltså har materialismen aldrig varit normala
människors tro och kommer aldrig att bli det. Ty den
tar ingen befattning med mänsklighetens livsfrågor.
Den tager ifrån människan allt som sätter henne i
stånd att uthärda livet och döden och ger henne i
utbyte, trots alla bedyranden att den endast lägger
beprövade sakförhållanden till grund, blott på luft
och dimma byggda förmodanden. Däremot har
materialismen städse uppträtt såsom sönderdelnings- och
sjukdomsprodukt i tider av andlig urspårning. Så snart
världen, d. v. s. även enligt biblisk åskådning det
folk som utgjorde mänsklighetens huvud, övergivit den
åt henne av Gud utstakade banan och i stället för
att leva naturenligt i den åt henne skänkta naturen
givit sig in på en ensidig och överdriven utbildning
av en enda idé, såsom grekerna i sin tillbedjan av
det från det goda skilda sköna eller fenicier och
kartager i sin världshandel eller romarna i sitt med rätt
eller våld eftersträvade världsherravälde, har denna
ensidighet hämnat sig. Snart ha stockning i safterna
och med denna höggradig feber inställt sig, och i
medelpunkten utvecklade sig såsom periodiskt
återuppträdande företeelse den krassa materialismen med
en sedernas förskämning, en lögn och ett hyckleri,
en ämbetens och människors falhet, sådan som vi
nu uppleva en svag början till i Amerika och Ryssland.

Visserligen klappade romarna, gödda med
världsrovet och urartade i njutningar, en gång på
amfiteatern bifallande i händerna åt en skådespelare som
utropade: »Efter döden: intet! Döden själv: intet!»
Men provinserna, av vilkas säd och arbete de levde,
höllo ännu gudarna i ära, och när en gäng också
deras tro gick förlorad, då sammanstörtade världsriket
för barbarernas slag, t. ex. vandalerna, vilkas konung
Geiserik på sin styrmans fråga: »varthän?» ropade
till denne: »För mig till de folk, på vilka Gud
vredgas!» — Så var det också före den franska
revolutionen. Några tusen parisare, hov och adel, drevo lustigt

gäck med Gud och världen, medan miljoner
människor nätt och jämt kunde framleva sin eländiga
tillvaro i svett och tårar. Då bröt ovädret lös.
Visserligen förkastade upprorsmännen i tumultet Gud och
religion såsom hörande till de gamla ruttna
förhållandena, men snart insatte de honom på nytt; de
hade insett att utan honom gick världsklotet icke
runt.

Och sålunda kommer materialismen icke att få
något världsherravälde till stånd. Den har icke de
därtill erforderliga verktygen, ty för urämnet och den
tänkande atomen lever och dör man icke. I den finns
för övrigt för mycket förnekande och för litet
bejakande, och det ger ingen kraft. För den djupare
tänkande är den för grund; men för den från Gud
bortkomna hopen, för framtidens anarkister är den
för tam och för matt. Ha de sett nog på gåvan,
skapelsen, och föraktat den, så blir det med tiden
ett behov hos dem att förgripa sig på själva givaren,
ty det är ännu en mild, konfys, karaktärslös form av
gudlöshet som förskansar sig bakom urcellen och
atomen. Väl säga dårarna i sina hjärtan: »Det finns
ingen Gud!» Men Satan ropar tandagnisslande till
Gud: »Sannerligen, de skola i ansiktet säga dig farväl !»
(Job. 1.) Och världen mognar till det avfall, om
vilket det profetiskt heter i 2 :a psalmen: »Konungarna;
på jorden resa sig upp och furstarna rådslå tillsammans
emot Jehova och emot hans smorde: 'Låtom oss
sönderslita deras bojor och kasta deras band bort ifrån
oss!'» Och ett gudshat skall komma att utveckla sig,
sådant det endast kan utvecklas i medvetandet att
det finns en Gud, ty där ingenting finns, där hatar
man ej.

Men profeten och sångaren säger: »Han som bor
i himmelen ler, och Herren bespottar dem!» (Ps. 2:4.)

*

Och så visar sig vid närmare och fördomsfri
prövning den kristliga världs- och naturåskådningen
såsom naturligare, verkligare och mer tillfredsställande
än den okristliga och antikristliga åskådningen hos
en tanklös och i fördomar fången hop. Och den
kristna religionen är tillika den sannaste och mest
vetenskapliga filosofien, därför att de av bibeln givna
svaren på tillvarons spörsmål bäst motsvara
sakförhållandena. Av de icke kristna människorna, om vi
däri inräkna alla från pol till pol, sysselsätter sig
knappt en på tusen allvarligt och ingående med
tillvarons problem, och det övervägande flertalet
känner intet annat livsmål än förvärv och njutning —
såsom Kristus säger: »Vad skola vi äta, vad skola
vi dricka, vad skola vi kläda oss med, därefter trakta
hedningarna!» Varje riktig kristen är däremot en
riktig filosof, vars livsuppgift å ena sidan består i ett
dag för dag med stort allvar pröva dessa gudomliga
svars överensstämmelse med livet i och utomkring sig,
genom vilket äkta filosofiska studium han växer och
styrkes till sin invärtes människa. Å andra sidan söker
han att, såsom redan Plato fordrar av en verklig
filosof, med just samma allvar bringa allt sitt görande
och låtande i samklang med denna sin
världsåskådning. Och han blir genom åskådningen av sanningen
i Guds kraft iståndsatt att träffa det rätta och sanna
och uträtta goda verk; och i gengäld och i skön
återverkan bära dessa hans frukter i sig beviset för att
de förutsättningar, varifrån han utgått, äro sanna, ty
blott det sanna alstrar det goda.

Alltså tror den kristne icke mot vetenskapen och
trots vetenskapen, utan han tror på grund av den
insikten, att trons vetenskap bättre motsvarar allt som
finns till, således är sannare och vetenskapligare än
otrons vetenskap.

——
</chapter>


<h3>Beaktansvärda böcker:</h3>

<b>Doktor Barnardo,</b> <i>hittebarnens fosterfader.</i> Efter engelska
källor av <i>J. Alén.</i> Illustrerad. Häft. 2:25, klotb. 3:25.

— — — Föreliggande arbete ger oss en sympatisk, ur
tillförlitliga källor byggd, klar och åskådlig framställning av d:r
Barnardo och hans livsgärning. — — —. <i>Post- o. Inrikes Tidningar.</i>

<b>George Müller från Bristol.</b> Av teol. d:r <i>Arthur T.
Pierson.</i> Övers, av <i>Aug. V. Norman.</i> Andra
omarbetade uppl. Häft. 2:25, klotb. 3:50.

<i>Svenska Morgonbladet:</i> George Müllers levnadshistoria är en
av de mest märkliga världen har att uppvisa.

<b>David Livingstone,</b> Afrikas apostel. Efter engelska källor
av <i>G. A. Gustafsson.</i> Häft. 1:75, kart. 2:25, klotb. 2:75.

Mäktigare kan ingen predika än med liv och gärning. I all
synnerhet rekommenderas skildringen över Livingstone, Afrikas
apostel, en mitt i det 19:de seklet inryckt Paulusfigur av
självuppoffrande Kristustro.<tab><tab><i>Professor Pontus Wikner.</i>

<b>Ansgar,</b> <i>nordens apostel.</i> Historisk berättelse om Ansgars
mission i Sverige för ung och gammal. Av <i>Gustaf
Landin.</i> Häft. 1 kr., kart. 1:50.

En mycket tilldragande och med erkännansvärd god
tidsfärg målad historisk bild av Nordens store apostel. Även
formen är sådan, att den på allt sätt intresserar och fängslar.
<i>Svensk Kommunaltidning.</i>

<b>N. P. Ödman.</b> En minnesteckning, sammanfattad av
<i>Fanny Ekenstierna</i> och <i>Oscar Mannström.</i> Med
illustrationer. Häft. 1:50.

<i>Sundsvallsposten:</i> En betagande skildring av den nyligen
bortgångne, ännu i sin ålders sena höst ungdomlige
uppfostraren, föreläsaren, skriftställaren och läraren, den varmhjärtade
ungdomsvännen och glödande patrioten — — —.

<i>D:r Karl Fries i Förbundstidn.:</i> Minnesteckningen är gjord med
den största pietet och grundar sig på förtrolig bekantskap med
föremålet. Den är även gjord med utmärkt stilistisk talang
och skarp blick för det väsentliga och livfulla — — —.

<h3>J. A. LINDBLADS FÖRLAG . UPPSALA</h3>

Victor Pettersons Bokindustri A. B., Sthlm 1913



