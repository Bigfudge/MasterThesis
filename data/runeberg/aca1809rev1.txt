<table c>
<td c><h1>1809 ÅRS</h1>
<td c><h1>REVOLUTION OCH DESS MÄN.</h1>
<td c><tab>
<td c><sp>TIDSTAFLOR</sp>
<td c><tab>
<td c><small>AF</small>
<td c><tab>
<td c><img><small>C. A. ADLERSPARRE.</small></img>
<td c>——
<td c><tab>
<td c><sp>FÖRSTA DELEN</sp>.
<td c><img></img>
<td c><img><small>STOCKHOLM.
ALB. BONNIERS FÖRLAG.</small></img>
</table>
<table o>
<td c><sp>STOCKHOLM</sp>.<br><small><sp>TRYCKT HOS JOH. BECKMAN</sp></small>, 1849.
</table>
<chapter name="FÖRSTA AFDELNINGEN. Förord och inledning.">
<table o>
<td c><h2>FÖRSTA AFDELNINGEN.</h2>
<td c>——
<td c><h2><small><small>FÖRORD OCH INLEDNING.</small></small></h2>
</table>
</chapter>

<chapter name="I.">
<h2><small>I.</small></h2>

<big><big><b>M</b></big></big>ycket har varit taladt och skrifvet om de s. k.
<i>1809 års män;</i> men det synes oss, som skulle man
under denna benämning nog obetänksamt sammanblandat
aktörerna i sjelfva revolutions-dramat med de
personer, hvilka, först sedan all fara var förbi, framkröpo
ur sina dolda gömställen, för att icke allenast krafsa
åt sig alla möjliga fördelar, eller, som man säger,
begagna conjuncturerna, utan för att slutligen
tillställa det efterspel, som skulle omintetgöra många af
de beräkningar, hvilka billigheten fästade vid Gustaf
IV Adolfs aflägsnande från riksstyrelsen.

Det synes oss vidare, som skulle man vid dessa
mönstringar mer fästat sig vid 1809 års statsmän än
vid de hjeltar, som utförde det värf, utom hvilket
statsklokheten vid detta tillfälle aldrig vågat sig fram
att experimentera med den svenska godtrogenheten; och
som skulle man under denna orättvisa och kallsinnighet
uppsåtligen skyndat sig förbi en och annan
framstående personlighet, för att öfverlemna dess minne
åt Lethens vågor och göra sig sjelf, på det onekligt
lättaste viset, qvitt en hedersskuld.

För att till någon del godtgöra denna afvoghet
mot förtjensten, och i den öfvertygelse, att kännedomen
om 1809 års statshvälfning alltför ytligt blifvit
uppfattad af vår läsande publik, åtminstone ej med den
noggrannhet, hvarmed ett så ingripande faktum borde
studeras, hafva vi föresatt oss att ånyo låta den
märkeliga tilldragelsen med dess flesta biomständigheter
blifva ett föremål för allmänhetens uppmärksamhet.
Man skall då kanske tydligare finna, att denna
revolution var något vida mera än ett vanligt uppror; att
dess hjeltar voro något mera än conspiratörer; och
att det parti, som de bildade och ställde sig i spetsen
för, icke representerade åsigterna hos en blott faction,
utan tänkesätten hos ett vördnadsvärdt, tappert, men
illa misshandladt folk.

Den idé, som förenade dessa män, var, med ett
gemensamt ord — fäderneslandet; och för en
sublimare lågar ingen känsla, jublar ingen tanke, blixtrar
intet snille och klappar ej något hjerta. Deremot,
hvilket band omslingrade 1809 års stats-renovatörer,
må vara osagdt; och det ligger dessutom icke inom
ämnet för dessa taflor. Så mycket kunna vi dock påstå,
att det, lindrigast sagdt, är och förblir ett misslyckadt
försök att sammanstöpa dessa tvenne partier till ett
enda, ty historien skall alltid — om ej nu, dock
framdeles — veta att skilja dem långt, ja, mycket
långt från hvarandra.
</chapter>

<chapter name="II.">
<h2><small>II.</small></h2>

Sällan har väl någon utförd statshvälfning så
blifvit föremål för olika åsigter som den svenska år
1809. Detta förefaller så mycket oförklarligare, som
ännu ingen fordomsfri granskare af denna händelse
satt i fråga, att ju icke ifrågavarande revolution
räddade Sverige från undergång. När man betänker detta
blott som en gifven sak, ett resultat, så vill det synas,
som vore det mindre sjelfva den afgörande handlingen,
som förtjente den allmänna belåtenheten, utan fastmer
de resultater, hvilka den frambringade. Om dessa
frukter är det ej tid att ännu yttra sig högt, ehuru
man kan taga för afgjordt, att om dem en opinion
snart fäller utslaget.  Öfver sjelfva ”räddningsmedlet”
torde, enligt vår tanke, ingen hafva mer träffande
yttrat sig än författaren till dessa rader: »att svenska
revolutionen var icke, såsom den första franska,
föranledd af ett behof att omskaka och omskapa
samhället i dess innersta rot, hämnas seklerslånga, blodiga
oförrätter, nivellera samhällsklasser och förstöra egande
rätt; hon var ej heller, såsom den engelska på
1640-talet, föranledd af religionsförtryck och religionssvärmeri, 
som kanske äro de mäktigaste häfstänger att
uppröra folket; — hon var föranledd af ett lugnt,
men djupt kändt missnöje med ett enstaka moment
af styrelsens gång.»<footnote>Vinterbladet, N:o 1.</footnote>

Ett af statshvälfningens resultater, som i våra
dagar ådragit sig ett högt uttaladt ogillande, var det
steg: att alltför öppendagligt och egenmäktigt visa
det ephemera och osäkra i dynastiska beräkningar,
eller, för att tala tydligare, låta Skriftens ord gå i
fullbordan: att barnen skola straffas för fädernas
missgärningar. Man anför på ena sidan, att Gustaf IV Adolf
ensam felat, ej hans gemål och ännu mindre hans
barn. Kronprinsen, då först på tionde året, kunde, skild
från sin far, erhålla en uppfostran, som kunnat hugna
landet med en glad utsigt för framtiden, så vidt som
regenters personliga egenskaper kunna verka på
nationers öden. Hertigen af Södermanland, som en gång
förut hade ganska försvarligt vårdat rikets
angelägenheter å sin brorsons vägnar, kunde nu äfven vårda
dem för dennes minderårige son. Dessa de moraliska
skälen. De politiska, som talade för kronprinsens
qvarblifvande i landet, voro, att han, å fädernesidan,
var slägt med ryska kejsaren, och att hans mor var
syster till kejsarinnan. Man anför på andra sidan,
att sonen möjligtvis kunnat träda i faderns fotspår;
en föreställning, som isynnerhet borde verka
inflytelserikt på dem, hvilka varit resningens ifrigaste befrämjare.
När det personliga interesset är på dylikt sätt
inblandadt, är också den visaste ej obekymrad.
Ehuruväl ingen rörelse hördes af till den afsatta konungens
förmån, tog man sig dock anledning af en supponerad
sådan, för att visa den uppskakade nationen det
förnuftsenliga uti ett sådant aflägsnande, för att afböja
all fruktan för framtiden<footnote>Se vidare härom uti ”Geschichte der Schwedischen
Revolution bis zur Ankunft des Prinzen von Ponte-Corvo als
erwählten Thronfolgers, mit den Authentischen Staatspapieren,
Kiel 1811.”  Lägg härtill, att den 6 Maj blef en
häradshöfding Carlson arresterad i Stockholm, beskylld att hafva genom
utskickade personer velat vinna arméen för konungen. Ett
antal soldater hade öfverenskommit att fängsla öfv. löjtnant
Adlersparre och befria monarken. Planen blef förrådd genom
en officer, Lundgren. (Se härom i nyss citerade arbete.)</footnote>. Förlåtlig var i sanning
denna oro, eftersom man med säkerhet visste, att det
existerade ett parti, som, uti en möjlig brytning,
ingenting högre skulle hafva eftertraktat än de verkliga
revolutionsmännens undergång<footnote>Af trovärdig, ännu lefvande person hafva vi hört: att
då en soldat af vestra arméen sent en afton gick hem öfver
Kungsholmsbron, kom en bättre klädd herre fram och gaf sig
i samtal med honom. Den okände frågade, om truppen
ordentligt utfick aflöning, om soldaterna ansågo det
öfverensstämmande med hederns och pligtens föreskrifter att bära 
vapen mot en konung, som man gifvit sin frivilliga ed att
troget tjena, samt förmodade, att mången bland truppen ångrade
det förhastade steget. Från frågor öfvergick samtalet så
småningom till råd och förmaningar att — naturligtvis mot
contant liqvid — förmå sina kamrater att genast göra sig af med
en befälhafvare, som inledt dem, för egen vinning skull, på
förräderiets bana. Äfven det missnöjet, som på en bal hos
drottningen gaf sig luft och med detsamma vestra arméens
befälhafvare en rättvislig anledning att utdela skarpa skott,
förtjenar att här påpekas, såsom ett bevis, att, fastän
revolutionens fackla var utbrunnen, låg dock ännu ett glödande kol
under askan. Om man ock nu kan taga för afgjordt, att en
uppjagad inbillning stämplade de flesta af de rykten, som,
strax efter v. arméens intåg i Stockholm, kringflögo och
profeterade om ett i hufvudstaden utgrenadt, hemligt kotteri,
hvilket åsyftade att öfverlemna revolutionscheferna åt parti-ilskans
lejda mördare, så kan man dock ej betvifla, att det fanns en
och annan, som i tysthet arbetade på en reaction.</footnote>. Det var den lumpna,
märglösa qvarlefvan af en makt, som, fiendtlig till både
konungen och folket, sjelf ville komma till ett välde;
detta välde, som så ofördelaktigt karakteriserar svenska
aristokratien, den vi visserligen hafva att tacka för
vår historias glanspunkter, men ock för de mörkaste,
outplånligaste fläckarna i densamma. Hvad som dock,
i vår öfvertygelse, mer än allt annat gaf anledning
att fråntaga sonen en krona, hvartill han, vid
första påseendet, tycktes berättigad, var Napoleons
bestämda förklaring: <i>att han ville underhandla blott
med en svensk konung</i>.  Dessutom hör kronan ej till
det vanliga arfskiftet, man ihogkomme det, äfvensom
att staten ej får betraktas såsom en enskild egendom.

Beklagligtvis finnas personer, hvilka aldrig kunna
förlika sig med den tanken: att en revolution kan
vara helsosam för staten, och som vid blotta ordet
revolt studsa förskräckta tillbaka, såsom hade en ond
genius vidrört dem med sitt brännande finger. Dessa
stilleståndets, egoismens och fruktans representanter
må ingen bjuda till att omvända eller förbättra, ithy
att hela deras tankeverld ligger inom det ofullkomliga,
som redan är, och ej har rum för behofvet af och
hoppet om något bättre. Dessa personer äro att anse
som samhällets parasiter, och de veta ej af några
sympathier för fäderneslandet. De äro politiskt döda
och kunna ej uppväckas af domsbasunen.

Dessa oefterrättlighetens martyrer skola alltid
med afsky betrakta 1809 års statsförändring och i
tal och tryck utmåla den som en styggelse, som en
skamfläck i våra annaler, ett våld mot allmänna
säkerheten, ett edsbrott, o. s. v. Det lyckliga är dock,
att ingen förnuftig åhörare rätt gärna lyssnar till
dessa framställningar, hvarföre ock de obilliga
domsluten merändels falla med sina domare. Men det
gifs en annan faction, hvilken bättre förstår att
bortblanda det nödvändiga, som ligger till grund för denna
statskupp. Det är ett parti, sammansatt af sådana
individer, hvilka efter sina egna förhållanden uppskatta
statens, och ej tvärtom; personer, som just deruti äro
öfverlägsna i bevisningskonsten, att de begagna hvilka
argumenter som helst. De skulle kunna berömmas
för consequensen och orubbligheten uti sina
samhällstheorier, nämligen <i>att allt i denna verlden
beror af conjuncturen för dagen</i>. För många af dessa
affärsmän i politiken blef onekligen 1809 års
händelse ett afbrott i handelsrörelsen, en graf för
spekulationen; men, som de döda ej gärna pläga stå
upp igen för annat än att spöka och möjligen skräma
de enfaldiga, så behöfs det blott litet mod, och
man undviker att blifva oroad af gengångarnes
klagovisor.

Den beskyllningen låter äfven höra sig, att en för
vidt utsträckt philanthropi trädde i revolutionens spår
och förstörde de nya hjelpmedel, som statshvälfningen
hade skänkt åt statsklokheten att begagna vid dess
vidare experimental-försök med den svenska
samhällskroppen; och att 1809 års män glömde eller
förbisågo den gamla kurmethoden, att en stats- eller en
menniskokropp bör behandlas på samma radicala sätt, när
den lider af förskämd blodmassa. Ehuru denna sak
ligger helt och hållet utom närvarande arbete, kunna
vi dock medgifva, att denna tillvitelse, till någon del,
ej synes oss så oriktig, om man grundar förebråelsen
på den länge antagna regeln: att för att bli ogräset
qvitt, måste det uppryckas med roten. Men månne
ej den invändningen kan göras, att törnet och hvetet
denna gång voro så sammanblandade, att den
förstöringsprocess, som man företagit sig med det ena,
ofelbart lika mycket skulle drabbat det andra? Vidare: att åt
klandersjukan <i>då</i> skulle blifvit lemnadt ett vidsträcktare
fält för dess utfall om ”förföljelsebegär”, ”enskild hämnd”,
”blodtörst”, ”maktöfverträdelse”, ”skadeglädje”, ”äregirighetens 
framtidsplaner”, m. fl. valda termer ur afundens 
hvardagsspråk.  En annan fråga blir nu, om den
enskilde får söka sitt goda namn och rykte på
samhällets bekostnad? Svaret härpå innehåller ock svaret
på en slutfråga: om det var rätt i politisk
mening, att låta den gamla surdegen inknådas med det
nya bakverket, och att låta förvisningsdomen och
bödelsjernet förblifva obegagnade under convalescensen
1809?
</chapter>
<chapter name="III.">

<h2><small>III.</small></h2>

Det fordras, för bedömandet af hvarje
genomgripande reform, att ställa sig midt imellan de
partier, som äro <i>för</i> och <i>emot</i> densamma. Vi tro, att
från en sådan sjelfständighetens ståndpunkt skall 1809
års revolution visa sig uti den fördelaktigaste dager
och såsom en af de mäst sköna, upplyftande och
rättfärdiga handlingar, hvilka pryda den nyare
verldshistorien.

Och ändock företer denna hvälfning ej några af
dessa lysande snille- och hjeltevärf, några drag af denna
romantiska äfventyrlighet och af detta älskvärda
svärmeri för friheten, hvilket allt tillsammans
karakteriserar och gjuter en behöflig glans öfver den franska
revolutionen på 90-talet; den kan ej framvisa några
exempel af denna ut- och samhållighet, denna
sjelfuppoffring i stort, som genomgår den nord-amerikanska
resningen under Washingtons ledning<footnote>Ett bevis på motsatsen förtjenar här anföras. En rik
husegare i Stockholm, och som egde betydliga egendomar på
landet, beklagade sig för v. arméens befälhafvare, att
truppernas underhåll skulle ruinera honom. Den girige kunde blott
tröstas dermed: att, om ryssarne kommit i svenska soldaternas
ställe, hade, efter all sannolikhet, inqvarteringen blifvit större
och kännbarare.</footnote>; ej några drag
af den poetiska ridderlighet, som förenade de
schweiziska cantonerna under Tells fana; ej ett enda
uppslag af denna allt besegrande spetsfundighet och
administrativa öfverlägsenhet, denna beräkningskonst, som
till och med förstår att draga fördel af motgången,
och denna själens lyckliga maskering, med hvilka
egenskaper den förståndige, men hycklande Cromwell så
väl förstod att spela till sig Englands spira; — nej,
1809 års statshvälfning utmärker sig blott för det
lugn, den uppriktighet, den flärdlöshet och tolerans,
som vanligen stämpla alla rättrådiga handlingar. Och
en rättrådig handling var den i ordets upphöjda
mening; och svenskarne skola alltmer och mer erkänna
det, alltsom skränet tystnar hos den otacksamhet, som
med sin talträngdhet tror sig kunna öfverrösta sjelfva
sanningens stämma.
</chapter>

<chapter name="IV.">
<h2><small>IV.</small></h2>

Slafveriets mörker kan svårligen förskingras med
annat än det ljus, som flammar ut ur revoltens fackla.
Det är på revolutionens bål som förtrycket skall brinna
ned och förintas, på det att friheten må trygg kunna
lustvandra på jorden och hvila sig i kärlekens
solsken och fridens skugga. Det är kanske ej så orätt
att kalla friheten för själens första och sista dröm i
stoftet: förklaringstillståndet, då alla tankar hafva
sammansmält till en enda af evig harmoni, och alla
känslor till en enda af evig hänryckning.

Det kan ej gifvas en skönare syn för
menniskoögat, än när det ser ett högsinnadt, vidtfrejdadt och
misshandladt folk såsom en man resa sig upp att
afkasta de fjettrar, som en låg politik vågat lägga på
dess starka, onedböjda skuldror. Och säkert är, att,
om ett sådant samhälle, ettdera under medgångens
svindel eller under förgätenheten af hvad dess frid
tillhörer, öfverlemnar, likt ett medvetslöst barn, sin
lycka, sitt anseende i lumpenhetens och godtyckets
händer, så att det måste rodna för sin ställning och
söka sin ära, sitt medborgerliga rykte uti det 
förflutna — säkert är, att ett sådant folk snart skall
veta att rättfärdiga sig i verldens ögon genom att
krossa sitt förnedringsok.

Såsom vi nyss yttrade, hör man ofta ifras mot
statsförändringar, liksom vore dessa de största
olyckor; men, intygar ej naturen sjelf genom sina
ständiga revolutioner, att rörlighets- och
förändringsprincipen utgör hufvudvilkoret för allt lif? Betänkte
menniskan detta och äfven litet oftare sin egen in- och
utvärtes ofullkomlighet, samt bortlade hon derunder något
af sin stora sjelfviskhet, så skulle hon lättare kunna
inse, att allt af högre art, som blifvit förvist till denna
planet, blottar sin gudomlighet just deruti, att det ej
subordinerar sig under det närvarande ögonblicket, utan
eger makt att höja och sänka sig, allt eftersom längtan
drifver det till något bättre, eller svagheten till något
sämre. Hur skulle annars den fria viljan existera
utan en sådan förflyttningsförmåga — denna vilja, som
är menniskans företrädesrätt i hela skapelsen, t. ex.
framför blomman, hvilken uppspirar och vissnar på
samma fläck, utan aning om något framåtskridande? Detta
är stillaståendets medvetslöshet, som ej har något
behof och derför dör med sig sjelf. Men menniskan
måste deremot lefva i sig sjelf, för att uppnå sitt
mål, och hennes lefnadsprocess måste gå derpå ut,
att alltjemnt taga nya och, om hon så kan, skönare
former, alltsom tanken klarnar och hennes själ blir
evigt ny. Menniskan kan derföre icke tänkas stå stilla:
hela hennes bestämmelse måste vara en ständigt
fortgående omskapelse.

När detta gäller den isolerade menniskan, så
måste det gälla henne ännu mera, då hon betraktas
såsom en länk i familje- eller samhällskedjan, der
hon ej allenast ansvarar för sig sjelf, utan jemväl för
den medfödda rättigheten att, i sin grad, representera
menskligheten.

Och mensklighetens hela kulturhistoria, hvad är
den annat än eviga idéers oupphörliga ansträngningar
att uppenbara sig i nya, förädlade former? Ty, så
länge härnere ej något är hvad det bör vara, så länge
är det ock underkastadt omstöpningens nödvändighet
— emedan blott det fullkomliga lider ingen
förändring.	

Individen och samhället äro båda derföre lika
beklagansvärda, när de ej vidare känna behof af
något ombyte uti sitt närvarande tillstånd, ty, hur
prisvärd belåtenheten med sin lott än är, bevisar den
dock en liknöjdhet, som intygar: att den till sin
natur verksamma anden råkat falla uti en belägenhet
af slapphet, ur hvilken den ej har mod, nog kraft och
vilja att göra sig fri.

Det är sannt, samhällsbrytningar eller
statsförändringar äro af tvenne slag: sådana, hvilka verkligen
förbättra eller företagas i ändamål att förbättra ett
haltande eller rent af felaktigt statsskick, och sådana,
hvilka lika obestridligt försämra en samhällsordning eller
tillställas för att uppväcka anarki, för att gynna
oredan. Ja, man kan alltid säga, att revolutioner i sjelfva
verket äro antingen ett missbruk af makt eller
föranledda af ett sådant, och alltid bevisa en närvarande
ofullkomlighet i sjelfva statsförfattningen, äfvensom att
contractet mellan de styrda och den styrande är
brutet, åtminstone i någon punkt, samt att således
samhällssäkerheten är i mer eller mindre fara.

I sitt Contrat Social uppställer Rousseau vissa
statstheorier, hvilka gå ut på att förtydliga, huru en
ständig reformation <i>måste</i> genomgå samhällslifvet, om
det ej skall förlora all spänstighet och stelna i 
vanornas sköte. Det är, menar han, ur denna strid i
statsorganismens aldra innersta, som den eviga
harmonien skall slutligen höja sig på frihetens vingar
och oupplösligt sammanbinda mensklighetens alla
skönaste begrepp till ett enda: — <i>christelig gemensamhet</i>.

Menniskan kan, säger en författare, uppgöra
idealet af en statsförfattning, men äfven detta aldrig af
en positiv fullkomlighet, emedan hennes egen daning
icke medgifver det, blott pröfvade grunder och en
lång erfarenhet af vissa verkningar deraf hos sig sjelf
och andra kunna leda henne till rättelser, och häri,
äfvensom i hennes egna natursförmåga, ligger, att detta
går långsamt. Låtom oss derför sträfva till
fullkomlighet, utan att någonsin inbilla oss hafva funnit den!

Men en ständig erfarenhet upplyser oss, att
denna sträfvan sällan får utveckla sig i fridens
solsken, utan är dömd att uttömma eller rent af
uppoffra sina krafter mot dessa förvillelsens stormar, som
oupphörligen stryka genom verlden, för att sålunda
bryta sig en sjelfständig väg genom dem. Ty 
sjelfständighet gäller samhället, liksom den ringaste
medlemmen i detsamma, och hon är icke allenast att
betrakta som den enda jordmån, i hvilken civilisationen
slår rot och drifves till vextlighet, utan jemväl som
själens lifsluft.

När nu ett samhälle känner behof af ett
sådant oberoende; när det fullt inser, att dess
närvarande belägenhet tarfvar de mäst genomgripande
reformer, och att dessa kunna erhållas endast genom
den bestämdaste brytning imellan de styrda och
styrelsen; när ett aktadt och hederligt folk önskar frälsa
sin i fara stadda national-ära, sin förlorade frihet,
för att genom den sednare åtminstone återvinna sin
plats i den civiliserade verlden, — då erbjuder sig
revolutionen såsom det säkraste medlet att få slut på
oredan och förnedringen. I allmänhet kunna således
dessa revolutioner anses som ett slags medicin för
statslifvet eller ett nödvändigt ondt, med hvilket skall
förgöras ett ännu värre, eller såsom tillfälliga olyckor,
liknande volkanutbrott, öfversvämningar och dylika
naturens våldsamheter, som onekligen för en tid kunna
uppväcka oro och bestörtning genom att härja hela
trakter af jordytan, men ej sällan göra dem för en
annan tid mer fruktbärande. Det blir dock alltid
en falsk invändning, att en stat upplöses genom en
sådan omstörtning. Staten är redan förut upplöst,
innan uppresningen kan gå för sig, och uppresningens
ändamål är att åter sammanbinda den. Revolutioner
kunna således med en gemensam term benämnas ett
uttryck af national-intresset, en jemnare af alla de
skärande, missprydande och onaturliga kanter, som så
ofta äro tillfinnandes på sjelfva samhällsbyggnaden.
Ja, det vore måhända ej äfventyrligt att drifva det
påståendet, att ur revolutionens sköte hafva både den
antika och moderna kulturen uppblomstrat, och genom
revolutionens bemedling har det europeiska
samhällslifvet erhållit en bestämdare karakter och sina
herrligaste institutioner. Vidare: att dessa brytningar
blifvit folken en skola, der de mottagit den klaraste
kännedom af sina menskliga rättigheter; en
läroinrättning, der regenterna blifvit öfvertygade, huru de
platt ingenting förmått, då de försmått sitt folks
kärlek och aktning.

Om svenska nationen gäller detta kanske
företrädesvis, emedan få länder varit mer underkastade så
täta omhvälfningar som detta. Nästan hela vår
historia genomkorsas af styrelseförändringar. Genom de
mäst olika skiften har detta folk gått till friheten.
Man har sett det välja sina regenter, afsätta dem,
förena sig med en grannmakt, sjelfvilligt kasta sig
under dess ok, befria sig derifrån, återgå under sina
konungars styrelse, afsäga sig rättigheten att välja dem,
tåla under deras makt all tyngd af enväldet,
återinsätta sig sjelft i sina primitiva rättigheter, låta det
aristokratiska väldet efterträda det monarkiska, tröttna
dervid och medgifva att stå under en nästan
despotisk styrelse<footnote>Se vidare om denna det svenska statsskickets
porträttering hos de la Croix, Constitutions de principaux Etats de
l’Europe. </footnote>, för att snart derpå göra sig af med
den och antaga en lagbunden. Lycka är, att
nationen stannat här, änskönt närvarande ställningar och
förhållanden intyga, thy värr, att brytningar ännu
återstå oss, för att ernå politisk fasthet. Svenska
folkets häfder skulle, med anledning af hvad nyss
blifvit nämndt, kunna kallas en enda hel, men ej
afslutad revolutionshistoria.

Som ett särdeles lärorikt och upplyftande fragment
ur denna historia visar sig regementsförändringen 1809;
och denna kan måhända ej så orätt sägas vara ett
nytt och lyckligt uppslag af nationalviljans förmåga,
när det gäller att skydda eller frälsa ett kärt
fädernesland. Eget och anmärkningsvärdt är, att denna
handling, från början till slutet, icke företer ett enda
missbruk af makt, utan blott ett aftvunget användande
deraf mot missbruket.

Det är i sådana värf som patriotismen herrligast
får utveckla höjden och djupet af sin underfulla
betydelse samt äfven huru den medborgerliga lyckan
hvilar uti fäderneslandets lika rättvisa mot hvart och ett
af dess barn. Det är med fäderneslandet som med
modershjertat: det måste sammanhållas af kärleken,
det måste se sina barn lyckliga, för att vara lugnt.
Och här gäller mer än inom det enskilda
familjelifvet den stora tanken: du skall hedra din moder,
och dig skall väl gå. Ty af allt, står dock
fäderneslandet främst, det är himmelen på jorden; och så
länge en sådan tro uppvärmer medborgaren, skall ej
något ok våga utmärka honom såsom slaf.
</chapter>

<chapter name="V.">
<h2><small>V.</small></h2>

Låtom oss kasta en hastig blick på Sverges inre
och yttre förhållanden, icke såsom dessa blott visade sig,
utan som de i sjelfva verket voro, nyss före den
afgörande stund, då några svenska behjertade män utförde
det länge behöfliga beslutet att taga kronan från en
kung, som brutit sina löften och vanvårdat sitt kall
samt förgätit sin ansvarighet inför folket.

Beklagansvärdt är i sanning det samhälle, som
icke uppfattar frihetens nödvändighet för alla skönare
och upphöjdare idéers realisation, utan åt den
godtyckliga viljan hos en enskild person, hos en fattig,
syndig menniska, öfverlemnar sin säkerhet och sitt
anseende. Men mer, om möjligt, beklagansvärd är
den, som emottager ett sådant förtroende och icke
känner sitt hjerta vidgas af de heligaste föresatser:
att bygga på sitt folks kärlek och — lefva för den!

Det ligger en stor orättvisa begrafven under
den gamla frasen, att folket så gerna är otacksamt.
Tvärtom, det behöfs så litet för att vinna dess
erkänsla, dess sympathier, när man nb. <i>rätt</i> vill vinna
dem, och det behöfs så mycket, för att förlora dessa 
samband. Ty, ser blott folket, att dess styrelse vill
väl och menar ärligt, så förlåter det gärna, om
statskonstens resultater ej alltid blifva tillfredsställande.
Vet och ser det deremot, att regenten åtskiljer sin
och nationens framgång, så följer det honom ej längre
än lyckan räcker; och, blir det fullt förvissadt om att
han ej menar ärligt, att han mer afser egna än det
allmännas fördelar, att han för tillfredsställandet af
en nyck uppoffrar ett helt rikes lugn, så vänder det
honom ryggen, eller ock rycker det spiran ur hans
hand, <i>emedan folkets största behof är aktning för och
kärlek till sin ledare</i>.

Derför kan man ock i allmänhet säga, att
regenten är den måttstock, efter hvilken hans folks
anseende bör mätas; att statens inre och yttre
förhållanden äro en reflex af den styrandes själsegenskaper.
Detta låter förklara sig så, att regenten är samhällets
hjerta, statshjulets rörelsekraft. Det är han, som leder,
afgör, sammanhåller; han bestämmer väl ej alltid
utgången af hvarje företag; men han ger åt detsamma
mer eller mindre dess riktning, genom sin vilja till det
rätta och förnuftsenliga.

Medgifvas måste, att regeringskonsten i sednare
tider ådragit sig en allmännare uppmärksamhet, som
visserligen bör göra den svårare — men
tacksammare. Om detta kall nu har svårare än fordom att
dagtinga med det allmänna förtroendet, att utveckla
sig i följd af sin maktmyndighet, så kan det numera
räkna på ett deltagande interesse hos folket, sedan
detta funnit behof af att fordra vissa garantier och
att i det moraliska vilkoret hos styrelsen erkänna en
borgen för sin egen säkerhet.

Det är denna styrelsens vilja för det sanna och
goda, som skapar belåtenhet och förtroende hos de
styrda; och detta sätt att ingå, om vi så må uttrycka
oss, i folkets hjerta — det är halfva
regeringskonsten, helst om denna är tidsenlig, d. v. s. ej stöter
ifrån sig de idéer, som äro barn af den rådande
tidsandan. Ty att gå bröstgänges mot tidens
fordringar, det är detsamma som att tro sig komma
fram, när man som bäst håller på att draga sig
tillbaka.

Historien är rik på öfvertygande exempel, huru
ett sådant förakt för det allmänna tänkesättet varit
tillräckligt att störta de mäst lyckliga och blomstrande
samhällen i eländets djup. Ja, en opinion måste
styra verlden och det partiela interesset. När nu
detta sednare lyckats att göra sig gällande såsom ett
rättesnöre för det allmänna, så har samhället förlorat
sin sjelfständighet och gifvit tyranniet liksom ett tyst
medgifvande att taga initiativet.

Således är det ett folks första skyldighet att
hålla de allmänna rättsbegreppen i helgd, emedan, när
dessa förbises eller af godtycket fritt få antagas eller
förkastas, så är med detsamma hela
samhällsbyggnaden undergräfd. En sådan helgd är dessutom den
största underlättnad för den styrelse, som värdigt vill
uppfylla sina förbindelser.

Regentkallet är obestridligt det svåraste af alla
värf, såsom varande det mödosammaste och
ansvarsfullaste. Det ligger ej blott solsken på thronen, det
hvilar ock skugga deröfver, och månget tärande
bekymmer klappar under purpurmanteln. Men detta
afgörande förtroende-kall kunde vara annorlunda, om
regenterna förtroligare slöte sig till folket, mer ärligt
inginge uti dess ve och väl, mer arbetade på att
skapa samhället till en enda familj än att bilda
stater i staten, för att med dessa gifva ett beklagligt
skydd åt biafsigter. Men ordet <i>gemensamhet</i> har i
alla tider ej blifvit rätt uppfattadt af makten, ehuru
just detta ord upplyser om den enda väg, på hvilken
det allmänna kan komma till harmonisk utveckling.
Man har sällan velat begripa denna sanning, utan i
stället antagit ett negativt inverkande system, för att
genomdrifva positiva resultater; eller med andra ord:
man har med orätta medel trott sig komma till det
rätta, hvilket naturligtvis aldrig kunnat lyckas, men
väl uppväckt misstroende, oreda och förakt. Också
förtjenar ej någon att mer brännmärkas af vanärans
stämpel än den makt, som äfventyrar det allmännas
väl, som undergräfver det moraliska vilkoret och i
oordningen har sin ordning. Eller finns det något
mer vidrigt än en regent, som misshandlar sitt folk,
och som är nog obarmhertig att tro sig kunna vinna
något på de sinas förlust? Han liknar en bödel i stort
och hans regemente en brottmålshistoria.

Dessa tankar hafva ändtligen blifvit folkets. De
äro att betrakta såsom nära nog en motsats till de
åsigter, med hvilka Gustaf IV Adolf genomdref sitt
system, det, hvarigenom han förlorade sin krona.
Ingen har hättre än denne monark intygat, hur långt
en nation följer sin styrelse, när det bär åt den
politiska afgrunden, samt hur tanklöst en regering kan
gå dit. Exemplet innefattar för samhällslifvet mer
att begrunda än mången lärobok i statsrätten.

Gustaf Adolf, för att ej förlora allt medlidande
och öfverseende hos efterverlden, bör betraktas från
tvenne håll, nämligen från thronens och det enskilda
lifvets ståndpunkt. Hvad han på förra stället rent
af förlorar, det återvinner han, till någon del, på det
sednare, ehuru han äfven som privat man, som make
och far understundom glömde till och med de första,
de naturligaste pligterna<footnote>»Envers ses domestiques, le roi Gustave IV Adolph,
était inconstant, capricieux et plein de violence. Quant à sa
femme, quoique ses intentions à son égard pussent être fort
bonnes, il est certain, que dès les premiers temps de son
mariage, il sut la rendre très-malheureuse.» (Les Cours du Nord
par J. Cohen.) »Uti Tyskland hade vi nästan dageligen de
éclatantaste prof på att konungen var lika stenhjertad och
inbilsk som han var från förståndet. Då man hos honom 
beklagade sig öfver de onödiga fram- och återmarcherna, och att
soldaterna, ofta utan skor och strumpor, måste med sjuka och
svullna fötter vada i sanden, tranquiliserade han sig alltid
med den slutrefrainen: <i>de marchera på mina ordres</i>.» (Georg
de la Granges efterlemnade anteckningar från 1790 till 1823.)</footnote>. Särdeles obilligt utbröt
konungens lynne mot drottningen, och på ett sätt,
att deltagandet icke blef mer hennes än hans,
emedan det sågs, att utfallet härrörde från ett sjukt hjerta,
hemfallet åt otyglade lidelser<footnote>»On a assuré à l'auteur, que, le soir même de ses
noces, le roi ordonna à la reine de lire à haute voix dans
une bible allemande le premier chapitre du livre d'Esther, et
qu'il lui dit, avec plus de franchise que de douceur, qu'elle
devait se préparer à lui obéir ponctuellement, vu qu'il était
resolu, comme Assuérus, d'être le maître dans sa maison. — —
Les expressions de "chère amie", de "chère Charlotte", dont
elle se servait parfois en s'adressant à ses dames, furent à
jamais prohibées. Il chassa les malheureuses demoiselles de
sa cour, en leur donnant les noms les plus inconvenans, et
menaça de renvoyer la reine à Bade.» (Cohen.) — »Anställd
vid f. d. konungens bevakning, fortfor jag dermed hela tiden
på Gripsholm, och sedermera, under befäl af generalen
Skjöldebrand, med öfversten, baron G. von Otter, escorterade
konungafamiljen till Bruchsaal. Under denna tid föreföllo många
uppträden, som stämplade f. d. konungens idéer och lynne.
Gustaf Adolfs vresighet utbröt ofta, så emot gemål som barn och
omgifning.» (P. O. Herkepées egenhändiga anteckningar.)</footnote>.

Huru många motsatser korsa hvarandra ej uti
denna karakter, ömsom så hård, tillsluten, så förtorkad

eller stelnad i etikettens schola, ömsom så lättretlig
och nyckfull, ett rof för äregirighet, högmod och
misstroende? I sanning, en sådan varelse är
beklagansvärd, hvarhelst honom slumpen ställer, och kan med
Rousseau utropa om sig sjelf: ma naissance fut le
premier de mes malheurs.

Också kan ingen säga, att någon vänlig genius
sjungit vid Gustaf Adolfs vagga; hans födelse är ännu
omhöljd af allehanda mörka gissningar, och man vill
stanna dervid, att han är frukten af ett
äktenskapsbrott. Det ligger något oändligt förödmjukande och
sorgligt uti ett sådant öde, hur mycken filosofi man
ock må ega. Ett i syndens famn oskyldigt barn,
som leende blickar upp åt lifvets morgonsol — en
sol, som skall slockna i stjernlös natt, för att fullgöra
profetian, att hvad i synd är födt, det skall ock i
synd dö.

Lägg härtill en förvänd uppfostran, ett
oupphörligt arbete att i det rena och mjuka barnasinnet
inpregla de mäst förvillande begrepp om t. ex.
bördens företrädesrättigheter, om det omätbara afstånd,
som åtskiljer regenten från folket, i stället för att
bevisa det nära förhållandet dem imellan, om den förres
medfödda rättighet att behandla det sednare som sin
egendom, det sednares pligt att rätta sig derefter.
En sådan läromethod kunde ej annat än hafva de
mehnligaste följder, och helst der egensinnigheten och
herrsklystnaden utgjorde de egentliga grunddragen.
Det egna är imellertid, att Gustaf Adolf i yngre år
visade en tydlig böjelse för de frihets-idéer, som i
Amerikas urskogar hade uppvaknat, för att sedermera,
liksom en ström af ljus, utbreda sig öfver Europa, så
att sjelfva den conservativa läraren hos prinsen
började oroa sig öfver sin kungliga discipels liberalitet.

Man må bedöma den olyckliga monarken med
all möjlig stränghet, men fråntaga honom kan man
ej, så vida rättvisan får afgifva domen, att han var
en man med många förträffliga egenskaper; ty
grunden var god, ehuru byggnaden, som sedermera
uppfördes på densamma, icke motsvarade underlaget.
Genom Gustaf Adolfs lif går en rättvisa, som är högst
lofvärd, äfven der den ej begrep att rätta sig efter
omständigheternas kraf eller räckte till att skilja svart
från hvitt. Att han ej förstod att afvika från den
af honom antagna hederns väg, för att förlora sig
eller komma fram på statsklokhetens och intrigernas
smygstigar; att han ingenting ville vinna på
sanningens bekostnad; att han lefde och föll för en idé, som
hans öfvertygelse trodde vara den förnuftigaste; att han
aldrig kunde förmå sig att ombyta karakter för dagen
och begagna Janus-masquen, utan blef sin natur
trogen allt igenom; detta och mycket annat väcker ett
lifligt interesse för hans enskilda person. Man skulle
kunna säga: att hans dygder som menniska — blefvo
orsaken till hans fel som regent.

Den småaktighet och godtycklighet, som stämplade
flera Gustaf Adolfs regeringsåtgärder, böra mindre
sökas i något uppsåt att stöta förnuftsskäl ifrån sig,
utan snarare anses som en följd af den bedrägliga tro på
ofelbarhet, som så ofta gör despoten till en narr af
första ordningen. Konungens flera författningar om
titulaturen; kungörelsen af d. 6 April 1799, rörande
stadgadt förbud mot »caffes införsel och bruk»;
förordningen d. 26 Jan. 1802, »om det ansvar, hvartill
svensk adelsman gör sig skyldig, som sitt adelskap
eller någon ridderskapet och adeln tillhörig laglig
rättighet sig afsäger», och hvari det heter: »att en svensk
adelsman, som hädanefter sitt ärfda eller förvärfda
adelskap sig afsäger, ifrån den stund icke mera utaf
Oss eller Våre Efterträdare på Sveriges thron kan
såsom en god(!) och regeringssättet tillgifven 
Undersåte och Medborgare anses, eller någon af Rikets
Innevånare i denna egenskap tillhörande förmåner
åtnjuta, utan skall en sådan vara pligtig sig genast
utur Riket begifva», m. m.; instructionen af d. 23
Febr. 1802 för hofcanzleren, med för honom upplåten
rätt att förelägga godtyckliga viten; Kongl. Maj:ts
Förbud emot »Bruk och nyttjande af öfverflödigt 
Silfver», af d. 2 Aug. 1800, der strängeligen anbefalldes
att, med undantag af några smärre persedlar, allt
silfver öfver tio lods vigt skulle till staten aflemnas,
för att »understödja och befrämja realisationen», och
att den, som beträddes med brott mot påbudet,
»förverkat varan eller dess värde», — äro ju solklara
intyg på ett hopklämdt och missvisande förstånd, som
icke hade makt att höja sig ur högfärdens och
inbilskhetens mörker och derför kom, måhända mången
gång i bästa mening, att våldföra andras rätt.

Det vore dock högst orättvist att stryka ett kors
öfver Gustaf IV Adolfs hela regemente.

Man kan på flera olika vägar komma till
kännedom af en regerings inneboende anda och
beskaffenhet; men isynnerhet tvenne erbjuda sig åt den
historiska forskningen. På den ena har man att aktgifva,
om en styrelse tagit och begagnat dugliga och
redliga embetsmän för de vigtigare samhällsbestyren, vare
sig inom domstolarna eller den egentliga
administrationen. Embetsmännen kunna nämligen i allmänhet
betraktas såsom tankar och uttryck af regeringes
större eller mindre kraft och mer eller mindre goda
vilja. Om man sålunda förmärker, att
embetsmannapersonalen tagit till valspråk : »laisser faire, laisser
aller», så kan man vara förvissad, att regeringen
hyllar samma grundsats. Sakerna skötas derefter, så i
det stora som i det mindre.

Under den IV Gustafs regering saknades
ingalunda dugliga och utmärkt skickliga embetsmän,
hvaribland flera voro ett arf från föregående epoker, dels
den s. k. frihetstiden, dels ock Gustaf III:s tidhvarf,
så rikt på snillen och capaciteter.

Den andra utvägen att förvärfva sig kunskap
om en regerings duglighet eller oduglighet synes oss
vara den, att skärskåda beskaffenheten af de lagar
och författningar, som under dess tillvaro utfärdats.
Granskar man i detta hänseende Gustaf IV Adolfs
regeringstid, så måste man med rättvisa erkänna, att
derunder tillkommo många ypperliga författningar, som
dels i denna stund äro gällande och bära vittnesbörd
om en stor förmåga hos de män, som sysselsatt sig
med deras stiftande, dels ock utgjort grundvalar för
sednare tillkomna stadgar. Det går en lefvande svensk 
anda genom dessa författningar, dem man i denna
tid med nöje läser, utan att behöfva vara egentlig
jurist. Härvid bör dock icke förgätas, att stiftandet
af lagen gick vida lättare den tiden, då regenten var
nära nog autokrat. För att rättfärdiga vårt omdöme
om Gustaf IV Adolfs många författningar, åberopa
vi t. ex.:
<table>
<td r>  1)<td>27 Nov. 1798 om fängelser samt fångars
underhåll.
<td r>2)<td>Konkurslagen af år 1798.
<td r>3)<td>Författningen d. 13 Juni 1800 om lagfart
och börd af jord på landet.
<td r>4)<td>Samma dag om städsel och lega af jord på
landet.
<td r>5)<td>27 Maj 1804 om lagarnas behöriga efterlefnad.
</table>
<table>
<td r>6)<td>9 Febr. 1802, om stängselskyldigheten. <br>
<td r>7)<td>År 1803 om enskifte i Skåne. <br>
<td r>8)<td>Legostadgan af år 1805. <br>
<td r>9)<td>Om skogarna i riket 1805. <br>
<td r>10)<td>År 1807 om enskifte i allmänhet. <br>
<td r>11)<td>Samma år d. 23 Mars, om ändring och
förklaring uti åtskilliga lagens rum. <br>
<td r>12)<td>13 April 1808 om jagt och djursfång, m. fl.
</table>

Hvad som felades Gustaf Adolf, det var, uti ett
sammanfattadt uttryck, harmoni med sig sjelf. Denna
brist gjorde honom ofta löjlig i verldens ögon, och
ingen olycka, snart sagdt, är större för en monark.
Så t. ex. var han född poltron, ehuru han inbillade
sig skapad att på stridens fält tillkämpa sig de
odödligaste lagrar. Denna brist på sjelfkännedom 
invecklade honom i äfventyr, der han ännu tydligare
skulle ådagalägga sitt utblottade tillstånd på allt, som
utvisar hjelten, för att låta fienden veta på samma
gång hur litet farlig han var. Såsom statsman ville
han vinna allt med rena händer; men han glömde,
att hans motståndare icke sällan iakttogo ett omvändt
system mot hans. Hvad som dock kanske mest af
allt inverkade oförmånligt på hans regering, var hans
medfödda, ständigt underblåsta öfvertygelse om sin
viljas orubblighet; ty denna egensinnighet gjorde
honom döf för alla andras uttalade åsigter och kom
honom att stå ensam, der han som bäst behöft att
vara omgifven. Hans ofta upprepade favorit-uttryck,
och med hvilket han trodde sig kunna nedslå alla
argumenter och protester, denna ihåliga fras: Jag
vill det, och det är nog, stämplar honom tillfyllest
och har här icke så litet bidragit att ombilda en
hederlig man till en oefterrättlighet af första
ordningen.

Vid tretton års ålder förlorade Gustaf Adolf sin
snillrike fader. Obestridligt gjorde den rysliga händelsen
på gossen ett djupt och varaktigt intryck och blef
måhända orsaken till den misstänksamhet, som
sedermera, lik en gnagande mask, skulle förtära hans
framtidslugn och på samma gång öka hans redan synliga
förakt för menniskor. Ställd under sin farbroders
förmynderskap och troligen ej alldeles oförmögen att
blicka in i denne sin ledares mindre ridderliga väsen
— var det väl ej att undra på, om han antog den
yttre återhållsamhet, som mången kallat hårdhet, men
som egentligen förtjente namn af stolthet. Ty
ingenting uppmuntrar mera ungdomen att sluta sig inom
sig sjelf, än kölden och obevågenheten hos dem,
under hvilka den måste subordinera. Så lärde sig
Gustaf Adolf tidigt att blifva allt för sig sjelf, utan att
räcka till för andra, då han nu vid aderton år och i följd
af lag mottog Sveriges ärorika men ansvarsfulla spira.

Sverige befann sig vid denna tidpunkt uti ett
lyckligt förhållande till sina grannar; fridens sol glänste
öfver våra berg och framkallade en enskild och
allmän belåtenhet. Man hade ännu icke, säger v. Eggertz,
antagit det system, att anse en neutral statshandel
med en fiende såsom sjelf en fiendtlighet, och en
kommunikation med dess regering blef ännu icke skäl
till en krigsförklaring. Hade nu den unge konungen
förstått att vara nöjd med ett obemärkt men derför
ej mindre verksamt lif, så hade han troligen blifvit
en af våra mest älskade regenter; hade han dertill
insett det nödvändiga för hvar och en i hans
ställning, att uppoffra det enskilda tycket för det
allmännas, och förenat sig med storfurstinnan Alexandra,
så skulle han åtminstone undvikit denna sin första
politiska synd, som väl rätteligen kan anses hafva
grundlagt Rysslands snart derefter visade hätskhet
mot Sverige. Men han kunde omöjligt förmå sig att
fatta det slags förnuftiga, som stod i rak motsats till
kristendomens föreskrifter; han ville ej vinna en fördel
med dåliga medel och förvandla äktenskapets
betydelse till en statsaffär. Detta drag ställer imellertid
den moraliska och politiska mannen i hvar sin dager
och intygar, att statsklokheten ej der var att påräkna.
Och denna felande egenskap, jemte det lågande
begäret att, i likhet med våra stora Gustaver och
Carlar, förvärfva sig ett lysande namn i tideböckerna,
förorsakade, att Sverige snart blef inveckladt uti det
mest hotande krig med alla sina grannar.

Tung hvilade ödets hand öfver vårt land.
Långsamt men hotande laddade sig digra åskmoln på
Sveriges politiska himmel; hvarje stund tycktes dessa
skyar vara färdiga att med sin allt förstörande eld
falla öfver och begrafva oss. Den allmänna reform i
tänkesättet, som var en följd af franska revolutionen,
hade äfven hunnit meddela sig åt mången svensk;
man hade af det vackra exemplet i vester, der
menniskorätt och frihet båda som bäst firade sina segrar
på förtryckets ruiner, kommit att tro på den
sanningen, att, när ett folk förglömmer utkräfva sina
medborgerliga fordringar, så förgäter det ock att uppfylla sina
medborgerliga förbindelser. I stället att nu förena
svenska och franska nationerna med hvarandra, förena oss
med detta ridderliga folk, som nyss förut visat det
öfriga Europa vägen och medlet till politisk frihet; i
stället uppoffrades de svenska sympathierna för
Frankrike åt en personlig nyck hos makten. Följden af
denna halsstarrighet hos regenten och eftergifvenhet
hos folket blef en krigsförklaring mot Frankrike, af
hvilken strid vi åtminstone ej hade några fördelar att
förvänta. Denna olycka skulle draga flera med sig i
släptåg. Ryssland, som så väl begriper att begagna
ögonblickets fördelar, tog nu tiden i akt, att på
svenskarne hämnas åtskilliga nederlag och såmedelst till
fullo afsluta den gemensamma, för båda nationernas
idrotter något blodiga contoboken. Öfverallt i landet
insåg man snart den öfverhängande faran, alla, med
undantag af regenten, som ej hade tillräckligt begrepp
att fatta henne — tills att Finland, detta
tapperhetens och trohetens hem anfölls af ryska härar; <i>då</i>,
men först då, ansåg man rådligast offentligen kungöra:
»huru en trolös fiende brutit fredsfördraget.»

Sämjan med vår vestra granne skulle äfven
störas. Ett brödrakrig skulle tillställas, hvilket, såsom
skådespel betraktadt, kunde lifligare påminna oss om
Cains broderskärlek<footnote>Länge efteråt skulle detta onödiga fredsbrott
ihågkommas i Norrige och förhindra Norrmännen att sätta full tillit
till Svenskarnes sedermera uttalade försäkringar om den
heligaste brödrakärlek. Ännu år 1814 hade minnet af denna
fiendtlighet ej försvunnit, och hvilket kan inhemtas af den
tidens otaliga ströskrifter, bland hvilka »Et par Ord til mine
Landsmænd» af C. M. Falsen förtjenar att åberopas. Der
förekommer bland annat äfven denna uppmaning: »Nei! Normænd!
Landsmænd! Bröder! til en saadan Forening (med Sverige), var
den end ledsaget med nok saa glimrende Löfter och Tilbud,
raader ingen Ven Eder! För falde i ærlig Kamp, med
Vaaben i Hænderne, end underkaste os det skændigste Aag; för
opofre Alt, end vor Frihed, den vi, naar den eengang er tabt,
aldrig mere erholde tilbage. Dette være hver ægte Normands
faste Bestemmelse. Hvad et Folk med Mod og Guds Bistand
formaaer, det begriber ikke de Uslinger, som kunne raade os
til, at paatage os saa vanærende Lænker.»</footnote>. Det är ett drag hos Gustaf
Adolf, att, i samma mån som hans tillgångar aftynade
och hans utsigter förmörkades, blef han sjelf
oförståndigare och oförvägnare i sina manifester. Det var
ett löjligt öfvermod, som på detta vis gaf sig luft,
utan förmåga att kunna beräkna följderna. Mer än
en gång hade detta ursinniga begär att experimentera
med suveränetetsmakten, och denna vansinniga
egenkärlek varit nära derhän att kosta en krona, såsom
konungens uppförande mot John Moore, befallningen
att arrestera ryska ministern von Alopæus och lägga
embargo på de engelska skeppen; att upphäfva
postkonventionen mellan Sverige och Danmark; det
sårande brefvet från Gustaf Adolf till kejsar Alexander
af d. 7 September 1808; hatet till
gardesregimenterna; general-guvernören von Essens förvisning till
Rügen, för det han hindrade monarken att förolämpa
en fransysk parlementär; den lagstridiga noten till
rikets landshöfdingar: »att som landtvärnets beklädnad
af hvarje län besörjdes, så kom ej något dertill af
krigsfonden att anordnas»; den despotiska föresatsen
att taga ett utländskt lån, för hvilket några enskilda
personer skulle ikläda sig ansvarighet genom sin
borgen, flera dylika drag af förnuftslöshet att förtiga.

Således emot Frankrike, Danmark, Norrige och
Ryssland skulle Gustaf Adolf uttömma Sveriges
stridskrafter. Han ansåg sig af Försynen bestämd att
återinsätta Bourbonerna i deras medfödda rättigheter och
göra ett slut på <i>vilddjuret</i> Napoleons inkräktarevälde,
dertill uppmanad lika mycket af dynastiska åsigter
som af sårad fåfänga, emedan förtrytelsen öfver
hertigens af Enghien död troligen ej inverkade mera till
en sådan plan än grämelsen öfver de bittra
sarkasmerna mot svenska monarken uti franska
regeringsbladet Monitören för den 14 Augusti 1804.
Danmark, som var förenadt med Frankrike, skulle på samma
gång skymfas och bekämpas. Ännu ett lumpnare
skäl gaf första anledningen till förbittringen mot 
Ryssland, nämligen Gustaf Adolfs icke fullgjorda fordringar,
att ledstängerna på en gränsbro skulle målas med
svenska nationalfärgerna. Allianstraktaten med
England den 8 Februari 1808, hvarigenom detta land
lofvade att hvarje månad öfversända 100,000 P. St.
i subsidier, och Gustaf Adolf att hålla hela sin
sjöarmée i ordning, öppnade Rysslands ögon och
bestämde den kejserliga regeringen först att fordra
förklaringar häröfver samt att uppmana Sverige att
biträda kontinental-systemet. Konungens vägrande svar
till Ryssland tände krigets fackla.

Snart hade denna antändt hela Finland, och de
många bäckarne af menniskoblod, som då utgjöto sig
öfver hjeltars jord, voro ej tillräckliga att släcka den
härjande branden eller den grymhet, som stämplade
fienden<footnote>I kronolänsman Aréns berättelse till öfversten m. m.
von Engelbrechten om hvad sig på Åland tilldragit vid den
dervarande fiendtliga styrkans tillfångatagande af åländska
allmogen förekommer äfven, att, jemte de ordres ryssarne vid
sitt första besök utdelade, följde hotelser till kronobetjeningen
och allmogen: »att öron och näsor skulle på dem afskäras, så
framt ej dessa ordres punkteligen och skyndsamligen uppfylldes.»
(Se Bulletiner under kriget imellan Sverige och Ryssland åren
1808 och 9.)</footnote>. Våra härars orubbliga mod och prisade
skicklighet kunde föga uträtta, ty styrelsen hade uraktlåtit
att iakttaga de nödvändigaste försvarsanstalter; och
de mått och steg, som vid något enstaka tillfälle
togos, voro alltid inconseqvensens och halfmesurernas verk.
Ja, liknöjdheten, slappheten och sjelfviskheten drefvo
det ända derhän, att man glömde understödja de hjeltar,
som frälste vår krigsära, så att desse, annars
oöfvervinnerlige, med sitt hjertblod liksom tvingades att för
efterverlden uppteckna systemets lika vidriga som
skamliga följder.


När Gustaf Adoif sluteligen insåg, att hans rike
stod på spel, då, liksom alla handfallna despoter i
brydsamma ögonblick, eller som de, hvilka visa
sig beställsamma vid släckningen af den eld, som de
sjelfva tändt — fann konungen det rådligast att vända
sig till folket och af detsamma begära ytterligare
uppoffringar, genom att fordra ett landtvärn, sammansatt
af landets raskaste ynglingar, för att med denna
förstärkning göra ett snart slut på Finlands förtviflan
och — sin egen fruktan<footnote>Se kungörelsen af d. 10 Mars 1808. Såsom en
fristående tanke betraktad, förtjenar denna konungens plan att
gillas, ehuru man i denna krigsmaktens förstärkning velat se
ett åsyftande att göra konungamakten ännu mer stark bakom
det ökade bajonettantalet. Hur ensidigt och obetänksamt
konungen förstod att gifva lif åt sin idé, må här i förbigående
påpekas. Utan att först hafva beräknat de krafter, som för
ifrågavarande ändamål och <i>emot</i> erfarne mäns invändningar
kunde bekommas utan alltför tryckande känningar för landet,
befalltes, att alla ynglingar mellan 18 och 25 år skulle bilda
det nämnda landtvärnet, uppgående, efter konungens kalkyler,
till 60,000 man. General-adjutanten Tibells föreställningar
om omöjligheten att anskaffa gevär, kläder och befäl till
denna styrka verkade så mycket, att det fastställda
antalet förminskades till hälften. Huru knapphändigt
konungen betänkt sitt system, bevisar den <i>nyss förut</i> till
Ryssland (!!) gjorda försäljningen af det i tyghusen liggande
förrådet af gevär, så att, när landtvärnet måste equiperas, måste
den kunglige organisatören stanna vid det beslutet att låta
tiggarelistor utgå öfver landet med uppmaningar att till staten
skänka öfverflödiga bössor. I början ville Gustaf Adolf, att
landtvärnet skulle väpnas med pikar — ett intyg, huru denne
fältherre följde med europeiska krigsbildningen. — För
konungen blef vapnet en småsak mot det, som rörde uniformen,
hvarför ock en af de första befallningar angående landvärnet,
och långt innan det var organiseradt, innefattar, att
landtvärnisternas hattar skulle omstockas och förses med
hattprydnader. (Se Hist. Tafla af f. d. konung Gustaf IV Adolfs sednaste
regeringsår.) Bestämmelsen för sjelfva utskrifningen innehåller,
som läsaren lätt finner af kungörelsen utaf d. 2 April 1808,
mycken obillighet. Så fritogos från landtvärnsskyldigheten
fiskare, då likväl föreskriften anbefallde, att <i>endast</i> en dräng
på halft hemman skulle lemnas fri, om nb. det kunde ske
utan hinder för landtvärns-uppsättningen. Oaktadt svenska
arméen detta år uppsteg till 100,000 man, var Gustaf Adolf
betänkt på att öka sin här med de franska krigsfångar, som
voro i England, och att underhålla dem i fem år efter krigets
slut, mot det att England skulle besolda dem under kriget.
Förslaget förföll dock lyckligtvis.</footnote>. Nationen älskade för

mycket sin jord, för att ej villfara en sådan önskan;
och det ligger dessutom i svenskens lynne att våga
mycket för en vacker idé. Konungens röst blef
folkets; blomman af Sveriges ungdom samlades, ... för
att uppoffras uti små, planlösa anfall, ett offer åt
vanskötsel och ekonomisk förbistring.

Så förspilldes våra yngsta och sista krafter, och
det ryska eröfringskriget förflyttades närmare Sveriges
gränsor. En tung krigsgärd var redan utskrifven,
kronan erhöll betydliga subsidier, och ändå var
penningeförlägenheten så stor, att embetsmanna-personalen
förgäfves utbegärde sin aflöning. En ny, ännu obilligare
krigsgärd blef följden; men den var så illa fördelad,
att den af landet omöjligt kunde bekommas. Man
försökte genom de mest absolutistiska tvångsmedel att
utkräfva hvad som möjligen kunde fås eller, rättare
sagdt, hvad som återstod den utarmade nationen; men
under detta blodsugeri och våld på eganderätten
gynnades fiendens anfall mot Sverige så väl af årstiden som
af regeringens ohjelpliga försagdhet. Det allmänna och
rättvisa missnöjet hade så småningom blifvit
uppdrifvet till sin höjd och lät nu högljudt förnimma sig i
protester mot en styrelse, som tycktes hafva endast
rikets förnedring till syfte. Åtskilliga rykten 
underblåste den naturliga oviljan, och bland andra det, att
vid mötet i Erfurt skulle det blifvit beslutet, att
Sverige skulle delas mellan Ryssland och Danmark, samt
att Motala Elf skulle blifva gränsen, så att norra och
östra delen af riket skulle tillfalla Ryssland och den
södra Danmark. Ett annat: att kejsar Alexander
skulle erhålla enväldig dispositionsrätt öfver hela
skandinaviska halfön, och kejsar Napoleon en motsvarande
å de söder om Pyrenéerna belägna länderna.

Af de mått och steg, regeringen någon gång
anlitade, för att hindra den öfverhängande
upplösningen att bryta ut i vild förstöring, kunde man tydligt
förnimma, att den, som inledde riket uti den
äfventyrliga ställningen, nu tänkte endast på sin egen
räddning och säkerhet. Ja, för första gången ämnade en
svensk konung att lemna sitt trogna men utkämpade
folk i sticket åt ett borgerligt krigs alla fasor, för att
sjelf, med den ur bankens hvalf röfvade riksskatten
i sina händer, kasta sig i armarna på någon
fremmande makt. Vissheten om en sådan af regenten
tillämnad handling var nog, för att, såsom ett
trollslag, upplösa alla samhällscontracter och att låta en
och hvar anse sig fullt berättigad till alla de företag,
hvarigenom man trodde sig kunna frälsa fosterjorden.

Så hade det olyckliga, bedröfliga och kortsynta
envåldssystemet ändtligen fått det politiska syndamåttet
fullt. En reaction var nu svenska folkets sista hopp;
och för att realisera detta — ställde sig några
behjertade män i spetsen för de missnöjda, för de ännu
icke modfällda, och tillvägabringade en revolution,
hvilken man, efter godtfinnande, må upphöja eller nedsätta,
men hvilken vi dock alltid hafva att tacka för något,
måhända för mången svensk likgiltigt, något obetydligt,
näml. att fortfarande få kallas svenskar och ej — ryssar.

</chapter>
<chapter name="ANDRA AFDELNINGEN">
<h2>ANDRA AFDELNINGEN</h2>
</chapter>

<chapter name="I.">

<h2><small>I.</small></h2>
<sp>Gustaf IV Adolfs</sp> måhända största olycka var
öfvertygelsen om egen ofelbarhet. Denna egoism gjorde
honom kall och döf för andras råd och varningar.
Sjelfva den phalang af krypande hofmän, som omgaf
monarken, fann högsta uträkning vid att göra sig
ogenomtränglig, då sanningen ville nalkas den lutande
thronen, men att öppna sig för allt, som stötte på
smicker och lofsång, för att med dessa sockrade
recreationspiller uppehålla modet hos det krönta subjectet.
Hof- och statspoesiens positif-vefvare hade nu, som
alltid, full sysselsättning att prisa maktens beteenden,
och soldade loftalare att kasta blommor i det haltande
majestätets spår. Svenskar funnos, hvilka, i likhet
med <sp>Neros</sp> beundrare, voro blinda nog att i
fäderneslands-förstöraren se en halfgud, oaktadt de, genom
sin ställning i samhället, på ganska nära håll kunde
betrakta frukterna af det förvända regeringssystemet
Så t. ex. utgjöt sig svenska kyrkans dåvarande
prydnad, herr <sp>Lehnberg</sp>, offentligen i svenska akademien,
huru »hjertat söker i dag vid namnet af Gustaf Adolf,
söker med trohetens och tacksamhetens känslor den
konung, i hvars anda för fäderneslandet, i hvars
mödor för dess väl, i hvars mod under brydsamma ödens
hvälfningar vårt eget tidehvarf njuter och välsignar
Gustaviska dygder.» Lika befogad att kasta rökverk för
sin herre, utbrister <sp>Johan Gabriel Oxenstjerna</sp>,
Skördarnas skald, med samma luftsvällande pathos,
huru »Gustaf Adolf, för Sveriges trygghet och ära,
mellan omsorgen och faran, i vapen eller
underhandlingar, ömsom gaf åt Europas förstar modets och
ståndaktighetens eftersyn mot förtrycket, eller återkallade
för dem det språk af sjelfständighet, som deras
bestörtning förgätit<footnote>Se Arbeten af J. G. Oxenstjerna.</footnote>.» Sjelfva <sp>Wallin</sp>, davidsharpan i
norden, rodnade ej att, året före statshvälfningen,
framkasta dessa rimmade fraser åt folkförtryckaren:

<poem>»O Du, — i folkets bygd mer nöjd än i ett hof,
O Du, som återburen i vårt sköte,
Hör alla stämmor ljuda till ditt lof,
Ser alla hjertan flyga (?) till ditt möte!
Hvad ega vi för lön åt detta hjeltemod,
Åt detta fadersnit», m. m.</poem>

Äfven flere af de personer, som stodo konungens
hjerta närmast, iakttogo enahanda sätt att förvilla
honom med försäkringar om nationens stora belåtenhet.
Såsom ordförande för en deputation framträdde —
några år före d. 13 Mars 1809 — grefve <sp>Jacob de
la Gardie</sp> till Gustaf Adolf och anhöll, såsom en nåd,
att, till ett evärdligt minne af tacksamhet för
konungens visa åtgärder till fäderneslandets bästa, få
uppresa högstdensammes bildstod. Om samma blinda nit
vittnar general <sp>J. C. Tolls</sp> skrifvelse af d. 12 Mars
1809 till konungen, der det bland annat heter: »Jag
hoppas och förmodar, att denna (vestra arméens)
infernala esprit icke kan utbrista i denna (skånska)
armée, och jag litar på svenska folket, att, när det
blir underrättadt derom, att en <sp>Adlersparre</sp> och dess
anhang vågat vända vapnen från fienden emot sin 
konung och fädernesland; så skola alla deras anslag
samt med dem blifva störtade i förderfvet.»<footnote>Originalbref, tillhörande Adlersparreska Samlingen.</footnote>

Någon gång frångick visserligen konungen sin
fattade princip att i statsfrågor af vigtigare
beskaffenhet lita endast på sitt eget omdöme; men han var
olycklig nog att få betala dessa afvikelser lika dyrt
som sina sjelfmyndiga handlingar — måhända till
stor del deraf, att honom felades hog och urskiljning
att uppsöka dugliga rådgifvare. I ett den afsatte
monarkens samtal med hofmarskalken m. m. <sp>Isac
Silfversparre</sp>, förekommer ett tydligt bevis på ofvan
yttrade förmodan, äfvensom hur fjesket lyckades att
stänga vägen för folkets högljudda knot, att det ej
måtte hinna och såra det kungliga örat. »Säg mig
uppriktigt — sade Gustaf Adolf — hvad kan väl
vara orsaken till det så mycket omtalta folkets
missnöje emot mig: jag har aldrig känt det utom några
anonyma bref, som skickades mig, och på hvilka jag
aldrig kunnat göra något afseende?» <sp>Silfversparre</sp>
svarade: »att flere af Eders Maj:ts trogna embetsmän
förmodligen sagt det m. m. åt Eders Maj:t, kan aldrig
undfalla någon, likaså att man äfven känner, huru
ogerna Eders Maj:t hört derpå, och med hvad hårda
façoner sådana personer blifvit bemötta, som uti bästa
mening velat upplysa Eders Maj:t om det otroliga
missnöjet emot Eders Maj:t, som dagligen tilltagit,
äfvensom efter Pommerns öfvergång, der man med
all visshet hört, att Eders Maj:t kunnat få den mest
förmånliga fred, om de goda råd blifvit antagne, som
lemnades så väl af H. Ex. baron <sp>v. Essen</sp> som
generalerne <sp>Toll</sp> och <sp>Wrede</sp>. Men verkan deraf blef ju
både Pommerns förlust och en stor del af våra bästa 
trupper.» Ex-konungen återtog : »Om jag då gjort
fred, så hade jag ju varit falsk emot mina allierade,
som varit mig så trogne.» Silfversparre fortsatte:
»Ja, Eders Maj:t, detta verkade äfven stort missnöje
hemma i landet, och än mer, då man insåg, att hela
krigets orsak var ställd på <sp>Ludvig</sp> XVIII:s
uppstigande på franska thronen igen, och att Eders Maj:t
byggt hela sitt uppsåt derpå, och man hörde äfven
omtalas, det Eders Maj:t gjort heliga förbindelser att
aldrig sluta fred med Frankrike, förr än <sp>Napoleon</sp> på
ett eller annat sätt blifvit skiljd från väldet, och detta
kommit i sådana händer Eders Maj:t önskade. Man
kunde ju således aldrig vänta något godt slut på det
kriget. Till råga derpå ökades missnöjet sedermera
genom landtvärnets stränga utskrifning och följderna
deraf.» Gustaf Adolf svarade endast derpå: »att hvad
landtvärnet angår, tillstyrkte generalen <sp>Schwerin</sp> mig,
och jag antog så mycket säkrare detta råd af honom,
som jag trodde honom vara i publiken ansedd både
som god militaire och patriot.»<footnote>General Silfversparres Berättelse om sannfärdiga
förhållandet vid konung Gustaf Adolfs arresterande uti dess eget
rum på slottet i Stockholm d. 13 Mars 1809, kl. ½ 9 f. m.;
samt om ett dess samtal med f. d. konungen under flyttningen
till Gripsholm. (G. Adlersparres efterlemnade samling af
originaldokumenter.) En förfärlig målning öfver landtvärnets
behandling och vederbörandes likgiltighet för denna trupp, meddelar
minnesteckningen öfver Skjöldebrand: »såsom chef för
Östergöthlands landtvärn ingaf Skjöldebrand d. 7 Maj 1808 till sin
närmaste man, en Horn, bland annat följande förfrågan: I fall
någon af landtvärns-soldaterna, enligt hvad jag redan försport,
skulle vara utan de nödvändigaste beklädningspersedlar, såsom
<i>skor, byxor</i> m. m. och utan all tillgång att skaffa dem,
frågas, om det är mig tillåtet anskaffa sådant och få ersättning
efter verificerade räkningar, eller om sådana skola hemförlofvas
och ersättas af andra, eller ock marschera sådana de äro?
Derpå tecknades: »Marschera sådane de äro, och saken
såsom ekonomimål anmälas i Krigsdepartementet.»
Skjöldebrand upprördes, skaffade byxor på sin svaga kredit åt en
mängd halfnakna, men måste snart se dem svälta i två dygn.
Den 14 September 1808 kom ordres till Skjöldebrand att från
norra fördelningen af arméen i Sverige afgå till Gefle, för att
med lifgrenadier-brigaden derifrån afsegla till södra delen af
Finland samt der landstiga å det ställe, som af de i Ålands
norra skärgård stationerade kryssare anvisades. Han seglade
ut den 22 September för att söka de kryssare, af hvilka han
skulle få ordres; men man hade glömt både honom och ordres.
Ett skepp med 90 man förgicks.» <tab> (Biografiskt Lexicon.)</footnote>


I ofvannämnda samtal förekommer vidare, huru
konungens närmaste förtrogne och tjenare voro
förseglade i allt, som rörde monarkens personliga fara.
Så försäkrar han sjelf, att han »kort före d. 13 fick
avis om Adlersparres ankomst med en del af vestra
arméen, som ämnade sig till Stockholm. Jag fick då
med samma en dess proklamation, hvaraf jag fick
känna dess uppsåt.»

Om således Gustaf Adolf, i följd af det anförda,
skyldrar såsom ett varnande exempel för ursinniga
despoter, huru litet de kunna påräkna att väcka
deltagande och göra anspråk på medhåll i farans stund,
måste man också medgifva, att det ej var särdeles
uppmuntrande att nalkas den svenska monarken,
hvilken tycktes hafva en verklig skadefröjd uti att
bortvisa tjenstvilligheten och få visa sig oberoende af
densamma. Om detta skedde af otacksamhet,
menniskofruktan eller envishet, må vara osagdt. Nog af,
att så var förhållandet. Så blef adjutanten Rodaiz, —
den förste, som rapporterade för vederbörande, att
vestra arméen var i antågande, arresterad, och
ambassadören Stedingk, för framförandet af denna nyhet, af
konungen så hårdt bemött, att han sjuknade. Gustaf 
Adolf hade en tid bortåt fått i sitt hufvud, att man
sammansatt sig att skräma honom till att sluta fred,
och trodde att Stedingk hörde till denna
sammansättning, i följd hvaraf han nu utfor emot honom i de
gröfsta ordasätt<footnote>Handlingar rörande Sveriges äldre, nyare och nyaste
Historia, 3:dje delen.</footnote>.

Den misstänksamhet mot menniskor, som vi förut
sagt utgjorde ett grunddrag i Gustaf Adolfs karakter,
hade tidigt hemtat näring under beröringen med
personer, dem han såg sig nödtvungen att, om just icke
följa, åtminstone för syns skull hafva nära sin thron.
Bland dessa framstår hertig <sp>Carl</sp> främst. Det blef
konungen af en vän och under tysthetslöfte
bekantgjordt, huru hertigen icke stod så alldeles renfingrad
i den famösa Codicill-affären. Så skrifver en den
tidens forskare öfver dagens händelser följande: »Man
berättar här med säkerhet, att den rätta s. k.
Codicillen till konungens testamente lär vara understucken,
naturligtvis på hög befallning och på grund deraf, att
hertigen deruti såg sig alltför mycket comprometterad.
Det säges ock med samma trolighet, att L—g och
R—m gemensamt fuskat ihop det nya dokumentet,
som tillkännagifver konungens sista vilja. Armfelt,
som ej har tand för tunga, och särdeles när han har
en vacker sak att försvara, går nu och gronderar i
salongerna, talar om förräderi mot den unge konungen,
och står följaktligen antecknad på onådens svarta lista.
. . . . Jag råkade T—n i går och kände honom på
pulsen. Den slog med jemna slag. Som du vet, så
har han alltid klibbat sig fast vid Hertigen, ehuru,
som jag vill tro, mindre för att vinna något, som ej
mera för att få synas vigtig. Att han i Codicillen

lemnat Hertigen ett handtag, det är nu i hvar mans
mund, och Armfelt har dessutom bedyrat det för
B—dt<footnote>Bref från Carl Adlersparre till dess broder Georg,
dateradt April. (G. Adlersparres efterlemnade samling af
originaldokumenter.)</footnote>.» <sp>Armfelt</sp> tillkännager sjelf i "berättelsen om
sin lefnad och politiska öden": »Efter många
discussioner och pourparlers, så proponerade H. K. H., att han,
för att visa sin vördnad för salig Konungens person,
skulle conformera sig helt och hållet efter Codicillen,
men med det vilkor, att detta dokument ej i
publiken skulle framskina; och för att på det kraftigaste
befästa detta löfte, ville han nu uppsätta en skriftlig
försäkran, hvarigenom vi, som utgjorde dess Conseil,
ej allenast skulle bibehållas, utan äfven Gustaf III:s
planer, vuer och intentioner i allt följas. Lagerbring
upprättade ett dokument, som Hertigen underskref,
och Codicillen försvann, men qvarblef i Lagerbrings
ficka. Hvar denne Stats-Sekreterare efter min olycka
och sin particulierfred med Reuterholm gjort af detta
papper och den gifna försäkran, vet jag ej<footnote>Originaldokumentet bland G. Adlersparres samlingar.</footnote>.»

När det någon gång, särdeles vid brydsamma
ögonblick, hände, att Gustaf Adolf gaf sig tid och
tyckte sig böra vara nådig att lyssna på dem, som han
för tillfället utkorade till rådgifvare, så utföll
merändels conclaven på det vis, att den förmenta
rådgifvaren blef skymfad. Då kanzli-presidenten <sp>Ehrenheim</sp>
under en sådan rådplägning om det pågående kriget
i aldra bästa mening vågade föreställa konungen faran
af att utvidga krigstheatern, gick monarken honom rakt
på lifvet, utsträckte sin knytnäfve mot hans ansigte
och röt: »Jag har märkt nog länge, huru man sökt
skräma mig till fred; men jag skall visa, att jag 
ej låter skräma mig, ej heller af er, min baron.»
Ehrenheim, en man med romersk anda, svarade med
lugn och värdighet: »Sire! det har ingalunda varit
min afsigt att skräma er, utan endast och allenast
att uppfylla en undersåtlig pligt, i det jag visade er
den fara, för hvilken ni blottställer er sjelf, er familj
och nationen. Och på det Eders Maj:t måtte finna,
att mina råd äro oegennyttiga, får jag härmed, ehuru
medellös, nedlägga mitt embete, i fall Eders Maj:t ej
anser sig kunna följa dem.»

En sådan taktlöshet mot bepröfvade män med
stort och medborgerligt anseende nedsatte visserligen
majestätet, men hade väl ej något mehnligare
inflytande på landets öde. Thy värr träffade dock dessa
utfall ej ensamt tålmodiga och öfverseende undersåter.
Utan att hafva mod, trotsade Gustaf Adolf allt, som
opponerade sig mot hans dårhusprojekter, och anföll
då blindt, liksom en dålig fäktare, den der i följd af
oförmågan att rätt handtera vapnet träffar sig sjelf
under hugget efter andra. Så bar åtminstone sig
konungen åt, då han, i anledning af ryska härens
inbrott i Finland, lät arrestera ryska ministern och
fråntaga honom hans papper; eller då han, under ett
samtal med engelska ministern <sp>Merry</sp>, drog värjan
mot denne och gaf befallning till <sp>Wetterstedt</sp> att
ägga embargo på all engelsk egendom, handels- och
krigsskepp i Götheborg och dess skärgård, såsom
repressalier för det Englands styrelse ej ville öka
subsidierna. Ja, det var med uppbjudande af all sin
öfvertalningsförmåga som Ehrenheim lyckades få
konungen att afstå från hans förflugna idé att skicka
Englands monark ett utmaningsbref.

</chapter>
<chapter name="II.">
<h2><small>II.</small></h2>

En sådan regent, hade han ock af ödets
lyckträff varit bestämd att herrska öfver Malajer eller
Samojeder, skulle alltid erfarit, att en Nemesis
uppvexer i den missbrukade maktens spår. Nu träffade
förtrycket en nation, som i alla tider förstått att gifva
vigt åt den stora tanken: att ett folk, som tål
tyranni — förtjenar att misshandlas.

Längtan efter befrielsen från en styrelse, som
stundeligen arbetade på att kränka nationaliteten och
att undergräfva ett samhälle af hederliga, upplysta
och om sin frihet rädda medborgare, blef snart
allmän, åtminstone i hvarje fosterländskt hjerta. Hvem
som dock först tänkte på att begagna sig af det
ständigt vexande missnöjet och deraf bilda en
concentrerad kraft, för att med denna krossa det förnedrande
våldet, torde alltjemnt förblifva en hemlighet.
Statshvälfningens hufvudchefer, <sp>Adlersparre</sp> och
<sp>Adlercreutz</sp>, drefvos båda till handling, väl af samma begär
att frälsa Sverige; men de satte sig ej i rörelse förr,
än de erfarit kraftiga påstötningar af aktningsvärda
personer, som insågo deras duglighet att stå i
spetsen för det ansvarsfulla och vågsamma företaget. I
sin afgifna "Berättelse om Revolutionens utbrott i
Wermland 1809", tillstår Adlersparre öppet: »mer och
mindre tydliga vinkar från landets och arméens mest
aktningsvärda män, att rikets frälsning borde försökas,
voro ej sällsynta och ej svåra att förstå. Jag bör
bekänna, att jag med mindre liflighet, än de flesta,
omfattade denna tanke. En stadgad samhällsbyggnads
våldsamma rubbning, och möjligheten af en börjad
förändrings urartande till allmän villervalla och 
förstöring, hade alltid hos mig väckt stor farhåga, och
gjorde det äfven nu; ehuru jag nog insåg, att jag
vid ett företag af denna art, när en stor nöd
rättfärdigade detsamma, skulle, genom det oinskränkta
förtroende jag ägde af arméen och ortens invånare,
kunna med framgång vara verksam. Emellertid ökade
sig ryktena från hufvudstaden om nya vådor för
staten och om nya anslag mot konungen för att afvända
olyckan. Jag erhöll vid denna tiden tvänne anonyma
bref och ett med namn, alla af nästan lika innehåll
och med uppgifna utvägar att, utan fara, kunna lemna
svar. I dessa bref försäkrades, att fosterlandets
undergång var oundviklig, om ej makt användes till
farans afböjande. Jag svarade på det ena af dessa
bref, under hvilket en upplyst och aktningsvärd mans
namn var tecknadt, att när alla andra medel, än
maktens användande, voro förgäfves försökta, att när
säker undergång hotade staten, skulle det biträde, jag
kunde gifva, med full trygghet vara att påräkna,
likväl med förbehåll, att endast regulier militärstyrka
användes, och att hvarken mord eller pöbelbiträde
komme i fråga.» <sp>Adlercreutz</sp> yttrar med samma
frimodighet uti ett bref af den 17 Mars 1809<footnote>Originalbrefvet finnes bland G. Adlersparres
efterlemnade samlingar.</footnote> till
vestra arméens befälhafvare: »Utom Tit. företag tror
jag knappt något här skett. Hvad jag gjort, är en
följd deraf, och inga betänkligheter kunde mera afhålla
mig från att understödja ett så stort och ädelt
företag.» I sin "Berättelse om den i Stockholm förefallna
Regementsförändringen den 13 Mars 1809"
tillkännager han vidare: att under resan från Österbotten till
Stockholm »förmärktes öfverallt i landsorterna, hos 
högre och lägre, snart sagdt förtviflan öfver rikets
hopplösa ställning, samt en längtan efter någon 
förändring, den hvar och en önskade snart måtte
inträffa; vid ankomsten till hufvudstaden var den
allmänna rösten enahanda; folk af alla klasser
adresserade sig till mig för att få mitt biträde vid en
tillämnad Regementsförändring, den de sade vara
förberedd, för att, om möjligt vore, försöka rädda
fäderneslandet på branten af dess fall. Ehuru sjelf
öfvertygad om Rikets olyckliga ställning och Konungens
oryggliga beslut att icke vilja foga sig efter nationens
önskan, göra slut på kriget och sammankalla
Ständerna, hvarförutan alla erforderliga behofver till
krigets utförande saknades, ansåg jag dock ett sådant
företag vådligt, helst jag icke ägde grundlig kännedom
om Rikets in- och utvärtes ställning, utom hvilket
det berodde på en slump, och man i stället för att
frälsa, möjligen kunnat störta Fäderneslandet. . . . . .
Jag sökte derföre upplysningar hos de högre
Embetsmännen, hvilka alla insågo Rikets vådliga och
hopplösa ställning, sedan Kongl. Maj:t icke ville göra
afseende på alla de underdåniga föreställningar, honom
blifvit gjorde af flere redlige och nitiske män; men
sådant oaktadt, afstyrkte de att för det närvarande
företaga något våldsamt steg, utan förmodade, att
Konungen innan kort skulle komma uti den förlägenhet,
att han sjelf måste sammankalla Ständerna, kanske
äfven abdiquera, hvilket Konungen ofta tillförne skall
omtalt och visat sig hugad före. Allt detta meddelade
jag dem, som vänt sig med sitt förtroende till mig,
hvilka redan uppgjort plan och äfven utsatt dag till
Konungens bortröfvande, hvartill allt var i beredskap,
men hvilket af ofvan anförde orsaker blef uppskjutet.
Den 8 Mars erhöll jag genom Öfver-Adjutanten, 
Majoren och Riddaren <sp>Anckarsvärd</sp>, underrättelser, att
en del af vestra Arméen, under Öfverste-Löjtnanten
Adlersparres befäl, skulle uppbryta d. 7 för att marschera
till Stockholm och der förmå Konungen sammankalla
Ständerna m. m., samt att man räknade på mitt
biträde. Jag ansåg strax, att tiden var inne att taga
ett afgörande parti . . . .»

Utan att det ringaste betvifla general Adlercreutz's
beredvillighet att deltaga i reactionen eller rättare
insurrectionen, är det dock sedermera bevisadt, att
hans "parti" att understödja Adlersparre icke var så
fullt fattadt, då första nyheten om vestra arméens
marsch meddelades honom. En af Adlersparres
adjutanter, från Wermland skickad till Adlercreutz,
förtäljer sitt uppträde hos generalen på detta sätt, att då
han, i sällskap med baron <sp>Jacob Cederström</sp>, gick
att uppvakta general Adlercreutz, »ville denne ej det
ringaste veta af mig, nekade mig tillträde, hvarför
också min underhandling med honom gick genom
Cederström, till hvilken han yttrade med vresig ton:
<i>det är en galenskap, en omogen idé, som icke
kan realiseras; de hafva ju hvarken kläder eller
penningar; då man saknar dessa ting, kan ej stort
uträttas.</i> Jag invände, att de reguliera trupperna icke
voro <i>så</i> utblottade som landtvärnet, hvilket man icke
räknat på i och för detta företag; de 40,000
riksdaler, som förefunnos i krigskassan, ansåg jag kunna
fylla en del behof, och i fall så nödigt fanns, ämnade
man anlita Ränterierna i de städer, hvarigenom
marschen kom att ske, m. m. Sluteligen begärde
Adlercreutz sex timmars betänketid; jag återvände
emedlertid till Cederströms logis. Klockan 3
eftermiddagen påminte jag min värd, att tiden nu var inne, då
Adlercreutz borde gifva ett bestämdt svar, hvarpå
också Cederström ofördröjligen begaf sig till honom i
en åkaresläda; han kom snart tillbaka med den
underrättelsen, att generalen beslutit sig att biträda
Adlersparre. Jag frågade Cederström, om han ej
begärt något skriftligt på detta hans ja? Jo vackert! —
utropade han — generalen vill min själ ej se dig,
ännu mindre lemna dig något skriftligt i handom. På
min upprepade anhållan att råka Adlercreutz, sedan
han nu deciderat sig, fick jag ett förnyadt afslag, och
hvad det skriftliga intyget från honom beträffade, lät
han svara, att jag ej skulle anse honom så galen att
lemna något sådant ifrån sig <footnote>Grefve Hugo Hamiltons till oss benäget lemnade
egenhändiga redogörelse öfver dess deltagande i revolutionen 1809.</footnote>.»

Af herrar Adlersparres och Adlercreutz's
ofvanantydda berättelser inhemtas, huru en mäktig
opinion mot konungen var bildad i landsorterna. Der
voro skattebördorna, efter all sannolikhet, kännbarast,
och naturligtvis förbannelserna tydligast förnimbara.
Grefve <sp>C. H. Anckarsvärd</sp> ger detta missnöje en
ytterligare relief genom sina i sjelfbiografien uttalade
ord: »Vid min ankomst ifrån Linköping till Stockholm
fann jag den revolutionära sinnesstämningen derstädes
vida mer utvecklad, än jag anat; och jag blef
ofördröjligen införd i den sammansvärjning, som till
revolutionens utförande i Stockholm redan ägde en
ganska betydlig utgrening <footnote>Biografiskt Lexicon öfver namnkunnige svenske män.
II Bandet.</footnote>.» Instämmande i dessa nödrop
efter en förändrad sakernas ordning, utbrister <sp>Carl af
Forsell</sp>: »Den ena olycksposten efter den andra
anlände, och huru mycket detta skulle gräma hvarje
svenskt sinnad man behöfver jag icke beskrifva. När 
underrättelsen kom, att Sveaborg hade kapitulerat,
kändes det såsom om hjertat hade velat brista. Både
jag och min bror greto våra bittra tårar. Vi voro
båda unge män, jag 25 år och han icke mer än 19,
så att ingen kunde af oss med fog fordra någon
statsmannablick; men af Finlands utrymmande nästan utan
svärdslag, af Sveaborgs öfvergång och det afslagna
infallet i Norrige, jemte många andra förvända
åtgärder, var ej svårt, äfven för den i krigets hemligheter
alldeles oinvigde, att inse, det en sådan sakernas
ställning icke kunde räcka länge. Huru ofta leddes icke
oss emellan samtalet på den sannolika, öfverallt
högljudt uttalade förhoppning, att Sverige måtte väl nu,
liksom i Engelbrekts, Sturarnes och Gustaf Wasas tid,
finna någon arm, utsträckt till dess räddning <footnote>Öftersten m. m. Carl af Forsells till oss benäget
lemnade egenhändiga redogörelse öfver dess deltagande i 1809
års statshvälfning.</footnote>.»

Det blef dock ej på landsbygden, utan i
hufvudstaden, som de första revolutionärerna skulle operera.
Emedlertid hvilar, eget nog, ännu ett mystiskt
halfdunkel öfver dessa conspirationer, ehuru en och
annan af conspiratörerna, som skulle leda
sammansvärjningen till behörig utveckling, låtit, utan protester,
utpeka sig såsom de sannskyldiga cheferna för
ifrågavarande omstörtnings- och omstöpnings-parti. Grefve
C. H. Anckarsvärd angifver dem med dessa ord:
»Hufvudmännen voro numera H. Ex. herr Grefve
<sp>Skjöldebrand</sp>, numera f.d. Presidenten <sp>Jacob Cederström</sp>,
numera Grefve <sp>Björnstjerna</sp>, f. d. Landshöfdingen
<sp>Järta</sp>, med en mängd andra högst aktningsvärda
personer, så väl bland Militaire- som Civil-staterna <footnote>Biografiskt Lexicon. I. Bandet, 2:dra häftet.</footnote>.»

</chapter>
<chapter name="III.">
<h2><small>III.</small></h2>

Det är anmärkningsvärdt, att ej någon af
deltagarne i dessa komplotter uppfyllt skyldigheten att
gifva allmänheten kännedom af detta förspel till den
verkliga revolutionen. Har den envisa tystnaden varit
en följd af den blygsamhet öfver eget värde, som
rädd undandrager sig det förtjenta bifallet, eller af
begäret att vara mäktig utan att <i>synas det?</i> Eller
har den haft till syfte att i ogenomträngligt mörker
begrafva ett faktum, vittnande om oförmåga och
obeslutsamhet att utföra en djerf och vacker idé, eller
att, i följd af misslyckade beräkningar, igensopa spår,
hvilka hos de klentrogna så lätt kunde antyda ett
haltande åt båda sidor? Emellertid står hela denna
sammansvärjning ännu qvar i sitt dunkel, derutur
framskymtande såsom en dimbild, oredig och
sväfvande. De oinvigde, som vågat försöket att lyfta på
hemlighetsslöjan, hafva rönt samma öde som den
nyfikne, hvilken undanryckte täckelset öfver bilden i
Sais, och de hafva med sina ovarsamma och klumpiga
händer afslitit ledtråden till den intrasslade härfvan,
förgätande regeln, titt den, som vill komma till
sanning, måste ega mod att bortsparka de lögner, som
ställa sig i vägen, vore de än aldrig så tjusande och
förföriska.

I vår öfvertygelse har fäderneslandet en
hedersskuld till dessa män, ty de voro dock de, som
påskyndade den afgörande katastrofen. Deras vilja att
tjena fosterjorden, att uppoffra sig, om så skulle
fordras, för dess heder och sjelfständighet, må ingen
betvifla eller söka till att bestrida. Lika öppet som
vi våga ett sådant påstående, få vi tillstå, för att 
döma, dels af hvad vi inhemtat af sakkunniga
personer, dels af det, som blifvit belyst i dunkla
angifvelser och anspelningar — att de hinder, hvilka, till
största delen, kommo dessa patrioter att i det
afgörande ögonblicket afstå från fattade beslut — voro
följder af bristande enhet, fruktan att sätta rikets ve
och väl på ett vågspel samt den nedslående, i sista
stunden gjorda upptäckten, att sammansvärjningen
saknade en ledare, som med sin personliga öfverlägsenhet
kunde rättfärdiga äfventyret och lemna nöjaktig
säkerhet, att man icke helt och hållet dagtingade med
slumpen.

De många berättelserna om berörda försök att
frånrycka <sp>Gustaf Adolf</sp> spiran afvika ej mycket
från hvarandra. »Det påstås, yttrar en författare, att,
under det sakerna voro i denna ställning, reste i
hemlighet, norr ifrån till Stockholm, en befälhafvare
som dräng åt sin adjutant, i afsigt att påskynda
verkställigheten, innan Åland skulle gå förloradt. Den
nämde befälhafvaren fann 17 till 20 personer intagne
af nit att frälsa fäderneslandet, men oense om tiden,
då det borde ske. Han bragte det med möda
derhän, att företaget utsattes till den 8 Februari; men
en man, som genom sina kunskaper och sin kännedom
af affärer jemte längre deltagande i öfverläggningarna
vunnit de öfrigas största förtroende, påstod, att det
var för tidigt, och kunde ej öfvertalas att gå ifrån
sin mening. Likväl kom man öfverens, den 6:te om
aftonen, att konungen skulle fängslas den 8 på
Norrtullsgatan utanför ett värdshus, då han, efter
vanligheten, klockan ett qvart till 3 eftermiddagen, for från
slottet till Haga, der han, äfven under vintern, bodde,
i anseende till en fattad afsmak för hufvudstaden.
Detta skulle hållas hemligt för den sistnämde 
personen, hvilket bifölls med endast det vilkor, att, då saken
var gjord, skulle man begagna sig af hans råd om
allt, som borde följa på revolutionen. Emellertid hade
vestra arméens manifest i handskrift blifvit skickadt
med en officer till hufvudmännerna för företaget i
Stockholm. Allt syntes nu vara beredt. Alla
anstalter, som behöfdes till utförandet af planen, voro
mellan vissa personer fördelade. Konungen skulle
föras till Waxholms fästning, der anstalt skulle göras
om befälets ombyte; och i stället för dervarande
garnison skulle följande natten ditkomma en trupp af
tillfrisknade gardes-soldater, som voro i Stockholm.
Man hade heligt förbundit sig, att konungen ej skulle
skadas till lifvet, och att, utom hvad högsta
nödvändigheten fordrade, skulle visas honom all vördnad.
Lif-reg:ts cuirassierer voro färdiga att medverka till
ändamålet, och då arresteringen var gjord, skulle
en af hufvudmännerna med en sqvadron marschera
upp på borggården, att afvakta H. K. H. Hertigens
befallningar, medan andra mycket ansedda män skulle
i fäderneslandets namn söka öfvertala H. K. H. att
emottaga regeringen, som det sedan skedde, under
namn af riksföreståndare, tilldess rikets ständer hunne
sammankallas. Emellertid var det öfverenskommet, att
man ej skulle samlas och ej ens tala om företaget,
utan skulle hvar och en endast befatta sig med de
anstalter han åtagit sig, tills stunden var kommen.
Men den 8 Februari, något före den utsatta timman,
hade de flesta sammansvurne hos en af
hufvudmännerna samlats, att rådfråga den man, som ansåg
företaget förhastadt och som nu med största ifver
protesterade deremot. Partiet var då redan söndradt och
så godt som upplöst, hvilket synes deraf, att de
nödvändigaste anstalter voro försummade. Timman var
för handen, och företaget kunde ej verkställas, ehuru
några ännu voro färdiga att med oryggligt mod våga
allt för fäderneslandets frälsning. Efter flera fåfänga
försök att återförena partiet, måste den förutnämde
befälhafvaren, som af en händelse fått ordres att
skyndsamt komma till Stockholm, och som derföre likasom
nyss ankommen kunnat visa sig, på nya order resa
tillbaka till sin fördelning af norra arméen, hvarmed
han likväl dröjde nära åtta dagar under fåfängt hopp
och fåfängt bemödande <footnote>Hist. Tafla af f. d. konung Gustaf IV Adolfs sednaste
regeringsår.</footnote>.»

Efter hans afresa sändes till vestra arméen det
bref, som förekommer i Adlersparres offentliggjorda
berättelse om marschen från Carlstad till Stockholm.
»Vid min ankomst d. 11 Mars sent på aftonen till
Sunds herregård, nära Åtorps gästgifvaregård, ej långt
från gränsen mellan Wermland och Nerike, mötte mig
Löjtnant Pantzarhjelm vid Lif-Reg:ts Cuirassierer.
Han sade sig af Baron Jacob Cederström och Kongl.
Secreteraren Hans Järta vara skickad till mig, med
underrättelse, att i Stockholm vore intet att göra; att
alla revolutionsplaner der vore förbi; att ingen vidare
förhoppning der ägde rum. Jag bad honom återvända
med den helsningen tillbaka, att vi, som nu voro i
anmarche att frälsa riket, från första början mest
räknat på oss sjelfva; att vi väl väntat på medverkan
af oförskräckte och patriotiske män i hufvudstaden,
och att vi ännu gjorde oss förhoppning derom; men
att saken i alla fall <i>skall gå</i>.»

Nuvarande majoren och riddaren <sp>Erik Flach</sp>, en
af adjutanterna hos vestra arméens befälhafvare, har
på följande sätt belyst ofvananförda uppträde: »att 
Löjtnant Pantzarhjelm framfört sina helsningar, att
Konungens arrestering, som varit i fråga att
verkställas vid Beckers värdshus, då han skulle passera
der förbi under resan mellan Haga och Stockholm,
blifvit af dåvarande Kongl. Secreteraren, numera
Landshöfdingen Hans Järta afstyrkt och förekommen; att
General Adlercreutz vägrat att något företaga, af skäl,
att ingenting vore förberedt o. s. v. Adlersparre
sammankallade genast sina officerare, meddelade dem med
sin vanliga öppenhet det ankomna budskapet och
begärde deras yttrande derom. Derpå följde ett
högljudt svar: <i>vi följa herr Öfverste-Löjtnanten i lif och
död</i>. Pantzarhjelm återvände med detta svar, jemte
det tillägg ifrån Adlersparre: »<i>vi hafva ifrån början
blott räknat på oss sjelfva; helsa Hans Järta ifrån
mig och säg honom, att det svenska blod, som varder
rinnande, det varder rinnande öfver hans hufvud</i> 
<footnote>Majoren och Riddaren Erik Flachs till oss benäget
lemnade egenhändiga redogörelse öfver dess deltagande i 1809
års revolution.</footnote>.»

Sammanställer man denna något allvarsamma
helsning med dessa ord i den Anckarsvärdska
biografien: »jag har aldrig kunnat för mig utreda eller
utforska, hvarför herr Järta, under en sådan
öfvertygelse (öfvertygelse om revolutionens nödvändighet?),
just var den, som vållade, att Öfverste-löjtnant
Adlersparres revolutionsföretag <i>måste</i> ega rum; ty, om den
till dag och timma redan bestämda revolutionen i
Stockholm hade för herr Järta fått gå i verkställighet»
m. m., — så kan man med någorlunda visshet antaga,
att nämde herr Järta var driffjedern inom den
afdelning af sammansvärjningen, som hade hufvudstaden
till operationsbas.


Men en fråga uppstår här: förlorade denna fjeder
sin spänstighet, i mån som påtryckningen kändes
starkare, eller härledde sig herr Järtas vacklande af
något uppkommet missförstånd mellan honom och vestra
arméens befälhafvare? Grefve <sp>Anckarsvärd</sp> har
upplyst, huru herr <sp>Järta</sp> förklarade, »att han på intet
vilkor ville deltaga uti något sådant företag, hvaruti
Öfverste-löjtnant Adlersparre kunde hafva någon del,»
m. m. äfvensom huru herr grefven sjelf var den, som
lemnade herr Adlersparre del af herr Järtas afvoga
sinnesstämning emot honom. Sannfärdigheten af herr
Anckarsvärds yttrande lemna vi naturligtvis i sitt
värde, men kunna omöjligt undertrycka den
öfvertygelsen, att det af herr grefven var föga politiskt gjordt
att i <i>en sådan stund</i> och på ett <i>sådant sätt</i> låta sitt
tjenstenit fritt flyga fram och utså oenighetsfrön
emellan tvenne personer, som båda kämpade för samma
stora sak. Det är utan tvifvel, att det ju var denna
rapport, som kom Adlersparre att till Pantzarhjelm
afgifva det ofvan citerade oblida yttrandet. Som det
emellertid för allmänheten ej kan vara utan största
interesse att förnimma, hvad herr Järta sjelf säger
om denna animosité, göra vi oss ett särdeles nöje med
att återgifva följande rader: »Om det obehagliga
missförstånd, hvilket år 1809 uppkom emellan Georg
Adlersparre och mig, vill jag ej i bref yttra mig.
Jag hoppas, att han, mot slutet af sin lefnad, fann,
att <i>en och annan ny vän, hvars måhända mindre
riktiga berättelser vållade det, icke var rätt pålitlig</i>.
Af detta missförstånd bevarar jag ett visserligen
smärtande, men ingalunda mot den aflidne bittert, minne.
Jag ber Tit. vara derom öfvertygad. — Med mycken
harm läste jag för någon tid sedan ett blad af Argus,
hvaruti förmältes, på ett sätt, som mindre skulle såra
mig än salig H. Exc., att orsaken till hans retraite
från Statsrådet varit missämjan emellan honom och
mig. Denna uppgift är en af de lögner, hvarmed
allmänheten nu så frikostigt undfägnas. Den köld,
som uppstått emellan de fordna vännerne, <i>röjde sig
aldrig i deras offentliga förhållanden</i>. Jag erinrar
mig knappt någon enda sak, öfver hvilken inom
Statsrådet skiljaktiga meningar oss emellan yttrades, än
mindre någon, der olika åsigter skulle hafva blifvit
framställda med vedermälen af personlig ovilja från
någondera sidan. Sedan Adlersparre emottagit
Skaraborgs län, vände han sig i en fråga rörande sin lön
till mig såsom Stats-Secreterare, och ett bref derom
från honom torde jag ännu hafva ibland gamla
papper bevaradt. Jag vill ock minnas, att hans anspråk
godkändes. Detta, ehuru ej af allmän vigt, bevisar
tillräckligen, att vi ej voro fiender, sedan vi upphört
att vara vänner <footnote>Originalbref från Hans Järta den 21 Mars 1836.</footnote>.»

Om conspirationen i hufvudstaden hade sina
"utgreningar" längre åt söder än herr Anckarsvärd
antyder, är oss obekant; men att missnöjet med
styrelsen äfven hade slagit djupa rötter i Skåne, känna vi
med säkerhet. »Sinnesstämningen i Skåne år 1808, —
skrifver en af våra vänner, — och näst före revolutionen,
var som öfverallt i Sverige sammansatt af missnöje
öfver det förflutna och fruktan för det tillkommande.
Vår nesliga campagne i Pommern var der bättre känd
än annorstädes, och hvarje dag väntades ett anfall
från danska sidan. Nyårsdagen 1809 ankom ett rykte
till Lund, att Fransmännen redan marscherat öfver
Sundet. Oron och spänningen var således stor; men jag
kan ej säga, att nedslagenhet rådde. Vid Akademien 
fanns likväl en allmännare längtan efter en annan
sakernas ordning. Hof-Canzleren Engeström, som
umgicks på en förtrolig fot med Professorerne, vistades
i Lund nästan hela året 1808; och, ehuru han
uppförde sig med mycken försigtighet, kände man dock
hans ställning både till H. Exc. Toll och d. v.
Konungen. De yngre academici voro i hög grad
missbelåtne. De blefvo alla, och äfven jag, en gång hos
Rector upptecknade för krigstjenst uti en sak, som
hade inga sympatier och inga utsigter. Men denna
sinnesstämning qvarhölls inom behöriga gränsor af
General-Befälhafvarens vaksamhet och motvägdes af
det särskilda förhållande, hvaruti Skåne stod till d. v.
Konungen, som länge bott i provinsen och syntes vilja
göra Malmö till sin hufvudstad och visade en särdeles
förkärlek för skånska adeln. Således var missnöjet
<i>der</i> vida mer qväfdt, än annorstädes; och grefve Toll
var så viss om provinsens trohet, att han, när vestra
arméens uppbrott blef bekant, beslöt att med den
skånska marschera Konungen till mötes, hvilket äfven
sannolikt skett, om icke, dagen efter,
Riksföreståndarens proklamation om Konungens arrestering hade gjort
alla dylika försök ändamålslösa <footnote>Oss meddeladt af Biskopen m. m. C. A. Agardh.</footnote>.»

Vi gå nu att troget anföra de berättelser, vi
inhemtat om Februari-conspirationerna i hufvudstaden.
De flesta öfverensstämma deruti, att, hade dåvarande
chefen för norra arméens andra fördelning, <sp>A. F.
Skjöldebrand</sp> ej blifvit motarbetad af <sp>Hans Järta</sp> — »en
af fruktan blek talare», så hade statshvälfningen
försiggått i en lyckligare stund än som skedde, så till vida,
att Åland då i fredsfördraget, efter all sannolikhet,
kunnat återfordras. Hvad som äfven bidrog, att 
Skjöldebrand frånträdde planen, var några af
medconspiratörernas envisa beslut att få Armfelt med i företaget,
hvilket syntes Skj. detsamma som att göra hela
saken misstänkt i nationens ögon <footnote>Biografiskt Lexicon.</footnote>. Då Skj. inom
kretsen af de förtrogne yrkade på en snar
verkställighet, möttes han med den invändningen af Hans
Järta, att tiden för en sådan handling ej ännu vore
inne. Den i sina beslut jernfasta krigaren uppgjorde
då en ny plan och meddelade den åt sina närmare
vänner, hvilka gillade densamma, hvarpå rollerna utdelades.
Planen var följande: Man skulle samlas under
förevändning af en frukost på d. v. Beckers värdshus vid
Norrtullsgatan, hafva hästar och åkdon i beredskap,
och då Gustaf Adolf, som han brukade, kom från
Haga, skulle han tagas, sättas i en täcksläda och,
under föregifvande att han vore en förnäm Ryss, som
blifvit fången, föras till Waxholm. Man lofvade
hvarandra heligt, att hans person under intet vilkor finge
skadas, samt att Järta, som ogillat företaget, ej skulle
få del deraf. Dagen utsattes till den andra efter
sammankomsten, och saken var afgjord. Morgonen samma
dag då operationen skulle försiggå, träffade
Skjöldebrand de sammansvurne samlade hos Järta, som med
sin betänklighet redan omvändt dem. För
Skjöldebrand återstod nu ej annat än att tills vidare
uppskjuta sitt förehafvande, och, som det var tämligen
allmänt kändt, återresa till stationen i Norrland, der
han, underligt nog, lemnades i fred. Planen för
rikets styrelse, i händelse af lycklig utgång på den
tillämnade arresterings-åtgärden, var ungefär densamma,
som sedan följdes, med någon modification i afseende
å Constitutionen <footnote>Meddelade upplysningar af grefve Aug. Fr. Skjöldebrand.</footnote>.


I detaljbeskrifningen öfver dessa händelser afviker
den Skjöldebrandska biografen något, då han
omförmäler, att efter Gustaf Adolfs tillfångatagande skulle
Skjöldebrand sätta sig på den kungliga vagnens
kuskbock, då konungen åkte inom Haga grind, och köra
öfver den hårdt tillfrusna hafsviken till Dalarö skans,
under det unga krigare till häst vördsamt eskorterade
H. Maj:t. En fullmakt — falsk, det medgifves —
var redan utfärdad för en ännu lefvande baron att
der bli kommendant, liksom afsked för den dåvarande.
Skjöldebrand hoppades, att allt skulle kunnat aflöpa
utan det buller, som åtföljde anfallet i slottet. Den
bestämda Februaridagen saknades till och med den
beväpnade kammar-hussaren, så att handgemäng ej
ens med denne kunnat komma i fråga. Skjöldebrands
mening var, att sedan konungen med all vördnad blifvit
insatt på Dalarö skans, »<i>tills Riksens Ständer finge
döma mellan konungen och dem, som ansett hans
helsotillstånd för närvarande hinderligt för
regeringsbördans ensamma bärande</i>», rycka in på borggården
i spetsen för gardesregimenterna med
gen.-adjutantsstafven i hand, lemna denna till hertig Carl, med
anhållan, att han ville lemna den till Adlercreutz,
derefter under afvaktan på Ständernas samlande afgå
med alla i Sverige irrande trupper till Finland och
låta sedan Ständerna döma mellan <i>Konungen och
Segervinnare eller mellan Konungen och de fallne på
stridens fält</i> <footnote>Biografiskt Lexicon. De dagar, Skjöldebrand qvardröjde i
Stockholm, efter det planen blifvit öfvergifven, mötte han
konungen på Norrbro. Gustaf Adolf fixerade honom skarpt.
Uppkommen på slottet och troende sig vara anklagad för sitt
upprorsförsök, inträdde Skjöldebrand till konungen. Denne
började: det är ej rätt, att en öfverste möter sin konung i 
fodermössa. Skjöldebrand medger och ursäktar sig. Gustaf Adolf
återtager: det är likväl ej rätt, att en öfverste möter sin
konung i fodermössa. Derpå förekom en öfverläggning om många
små detaljer rörande gränsbevakningen mot Norrige.
Skjöldebrand försökte att i större scala yttra sig om försvarssystemet,
men afbröts med: farväl Skjöldebrand!</footnote>.


En deltagare i sammansvärjningen har afgifvit
följande skriftliga berättelse:

Du har begärt att få antecknadt, hvad jag i
somras hade att anföra om mitt inblandande i
Februarihändelserna 1809. Ehuru mer än 25 år ligga
emellan den tiden och vår<footnote>Skrifvet år 1834.</footnote> och de ifrågavarande
tilldragelserna således hunnit betydligt blekna i mitt
minne, vill jag dock söka att göra dig till viljes, så
mycket det sig göra låter, utan att behöfva uttaga
ett sidosteg på fantasiens gebiet. Se här i korthet
hvad jag har att afgifva:

I spetsen för det parti, som aldra först bildades
mot konung Gustaf IV Adolf och i ändamål att sätta
en gräns för hans alltför osvenska regering, stodo
egentligen blott tvenne män, båda lika berättigade till
ett sådant chefskap, nämligen Protokollssecreteraren
<sp>Hans Järta</sp> och Öfversten m. m. <sp>And. Fr.
Skjöldebrand</sp>. Den förste hade vid 1800 års riksdag,
genom sin opposition mot en rätt- och lagkränkande
styrelse, visat stort förråd på politiskt mod. Stor
vältalare, förstod han att i sina ord ingjuta nya och
hänförande idéer, visserligen någon gång mer förtjusande
genom sin skärpa och glans än sin sanning. Det
var alltid en högtid att få höra Järta, ty hvad han
hade att säga, det sade han väl. Han hade
bevisningskonsten i sin hand. I beröringen med honom
kändes strax, att man stod under inflytelsen af ett 
skarpt snille, uppburet af de solidaste och
mångsidigaste kunskaper. Särdeles frappant tycktes han mig,
då hans suada omfattade ämnen af rent fosterländskt
innehåll, och då han fick måla svenska vuer i
ypperligt ljus eller hemskaste mörker. Det enda, som kunde
förminska det högtidliga intrycket, var det spefulla löje,
som ibland smög sig hastigt öfver talarens läppar, liksom
bestridande, att ord och tankar höllo rätt tillsamman.

Var Järta att betrakta som partiets hufvud,
kunde Skjöldebrand anses som dess arm och hjerta.

Skjöldebrand var den svenska kraften och
ärligheten i sin vackraste typ. Varmare har ej något
hjerta klappat för fosterjorden än hans — men det
var ett lidelsefullt och stundom vekt hjerta. Det rann
afrikanskt blod i hans ådror, det brann en sydländsk
sol i hans barm. Liksom Järta hade makt att
förblinda, hade Skjöldebrand den att ingifva förtroende —
och detta utan att hafva något imponerande utseende
eller någon just stor talkonst. Hvad som obestridligt
gjorde, att man fästade sig vid honom, var hans
rättframhet, hans mod att uttala sanningar, äfven de
farligaste att vidröra. Hans högljudda och vågade
protester mot Toll och hans beteenden 1788 visade, att
han ej kunde krypa för en dålig och orättvis makt;
den häftighet, med hvilken han offentligt angrep
Anjalaförbundets conspiratörer, att oordningen, hvar han ock
fanns, aldrig undgick hans förakt. Med ett ord, till
politiska fanfaronader såg man, att Skjöldebrand
hvarken dugde eller ville låta bruka sig, och just detta
var orsaken, hvarföre man kring hans person ville
ställa sig, då man skulle blifva stark i striden för
en god och rättvis sak.

Jag hade i Norrköping 1800 gjort både Järtas
och Skjöldebrands personliga bekantskaper. Nära vid
sidan af den förre stod jag, då han förklarade sig
hafva upphört att vara ledamot af ridderskapet och
adeln; den sednare, då han hejdade öfverste
Schönström, som fattat tag i rockkragen på grefve
Oxenstjerna, när denne i spetsen för deputationen ville lemna
rummet. Skjöldebrands ord till Schönström: »låt de
uslingarne gå!» — var ett kraftspråk, som hvarken
förr eller sednare, Gudi lof, varit behöfligt på
riddarehuset.

Under mitt ständiga vistande i Stockholm fogade
ödet så, att jag ofta kom i tillfälle att sammanträffa
med bemälte herrar. Jag påminner mig lifligt, huru
jag en afton på Regeringsgatan mötte Skjöldebrand,
som syntes mig ovanligt tankfull. Jag frågade honom,
om han mådde illa eller om han erhållit några
ledsamma nyheter. Trubbigt och kort svarade han,
pekande på slottet: man tror deruppe, att jag åt Acerbi
sqvallrat ur scholan; men jag har sagt dem, att jag
hvarken är örontasslare, bakdantare eller lögnare; adiö!

Tjensteförhållanden förde Järta och mig närmare
hvarandra. Vi utvexlade under månget åt
förtroligheten helgadt ögonblick våra bekymmer öfver det till
upplösning och fall bringade samhället. Vi gräto som
barn öfver vår oförmögenhet att ej kunna uträtta
något, men lofvade hvarandra att vara redo till hvad
uppoffring, som kom i fråga, när det fordrades och
kunde ske, utan att för mycket äfventyra rikets ännu
i behåll varande lifskrafter. Vårt beslut smittade ifrån
sig; såsom en elektrisk gnista tände det allt, som det
fick vidröra, och snart hade vår föresats bildat ett
parti af frisinnade, ädla och behjertade patrioter.

Oaktadt våra öfverenskommelser att agera i
största hemlighet, blefvo vi så godt som på öppen gata
utpekade såsom konungens fiender, detta likvisst ej
på något sårande sätt, hvaraf vi ytterligare stärktes
i vår förmodan, att Gustaf Adolf var allmänt hatad.
För min del tror jag, att konungens krigslystenhet
var mindre orsaken till detta hat, och deraf, att
Svenskarne i alla tider betraktat kriget som något ärorikt;
utan att motviljan och föraktet kommo så småningom,
allt som man såg och fick visshet, att mannen med
det för nationen så kära och betydelsefulla
hjeltenamnet blott och bart var en feg skrymtare, som, då
han för syns skull drog svärdet, på samma gång,
fastän i hemlighet, ville sälja delar af landet till
fienden. Gustaf Adolfs uppdrag till ambassadören
Stedingk år 1805 att till Ryssland afyttra Pommern och
Stedingks heroiska svar: <i>en provins kan förloras,
men aldrig säljas</i> — omtalades högt på offentliga
ställen under verop och förbannelser öfver den krönta
vanmakten och vansinnigheten. Ja, missnöjet
fruktade snart så litet att gifva sig tillkänna, att det
midt för fönsterna på kungliga slottet och under
pöbelns hvisslingar och skratt tillställde lustspel, med
tydliga hänsyftningar på monarkens personlighet. Döf
och blind förblef dock Gustaf Adolf. Skedde detta
af politik, af fruktan eller föresats att ej fästa sig vid
dessa ogynnsamma tecken, af öfvertygelse, att af
Försynen vara ställd utom skotthåll för folkets varningar
och hot, eller kom sig denna indifferentism deraf,
att man ej vågade göra konungen uppmärksam på
den ständigt tillvexande opinionen mot honom? och
att de närmaste omkring hans heliga person, liksom
vi, längtade efter den befrielsestund, som skulle göra
ett önskvärdt slut på förbistringen?

Det dystert hotande året 1808 gick till ända.
Skjöldebrand, som bortkommenderad, hade ej träffats
på länge, då jag en morgon fick emottaga en biljett
med följande innehåll: »S. är nyss anländ till staden,
vill träffa dig. Kom till Beckers kl. ½ 7 i afton.»
Brefvet, utan underskrift, hade ett postscriptum, så
lydande: »B—a lär ha varnat en viss person, <i>att ej
så ensam begifva sig utom staden, att något kunde
hända</i>, och som skall hända, om Gud vill.»

På klockslaget var jag å utsatt ställe. Der
träffades Skjöldebrand, Järta, jemte flera vänner. Den
förre målade på sitt vanliga lifliga och öppna sätt
landets förfärliga belägenhet, fiendens annalkande, och
slutade med den mest högtidliga försäkran, att han
vore beredd till allt, att han räknade på biträde af
oss, och att hvad som skulle göras måste ske
oförtöfvadt. Partiet var snart bestämdt. Vi skulle den
8 Februari träffas här i samma rum, invänta Gustaf
Ädolf, då han efter vanligheten passerade mellan Haga
och hufvudstaden, gripa och arrestera honom,
öfverlemna riksstyrelsen i Hertigens händer och låta
nationens representanter hålla dom öfver konungen och oss.

Hvarken tid eller ställe tillät långa orationer.
Det, som yttrades, framkom under half hviskning. Jag
minns blott, att den enda, som ej tyckte den utsatta
dagen rätt vald, var Hans Järta. Han ansåg, som
orden föllo sig, »riksbölden ej ännu mogen för
operationsknifven», och att man borde invänta vidare
underrättelser från krigstheatern, värfva flera anhängare
o. s. v. Skjöldebrand blef synbart stött öfver dessa
invändningar och hade svårt att calmera sig,
synnerligast då han såg, att Järtas betänkligheter på en och
annan gjorde intryck.

Dagen derefter, som var den 7 Februari, kom
bud till mig från Skjöldebrand, att jag ögonblickligt
skulle komma dit. Jag åtlydde genast kallelsen och
träffade honom vid det bästa lynne. De första ord,
med hvilka han helsade mig, voro dessa: se så, min
vän, nu skall saken gripas an, stode ock sjelfva fan
oss i vägen. Han berättade derefter, huru han med
flera öfverenskommit: att, i händelse Järta vidare
ämnade svigta, skulle man, »skrifvaren förutan», utföra
verket. Emellertid stod öfverenskommelsen fast att
dagen derpå träffas hos Järta. Jag tog mig friheten
ganska bestämdt förklara Skjöldebrand, huru jag var
öfvermätt på prat, att jag hvarken förstod eller hade
kunskaper nog att deltaga i politiska raissonnementer;
att jag hört mer än tillräckligt både försäkringar om
fast vilja att rädda fosterlandet, äfvensom invändningar,
då det kommit derhän att lägga viljan i handling.
Vidare: att jag ej ämnade bivista sammankomsten
hos Järta, men att Skjöldebrand kunde vara fullt trygg
om mitt lofvade biträde för morgondagen. Vi 
skiljdes åt.

Den 8 Februari kom. Jag hade för min
betjent föregifvit mig må illa, och att jag ämnade vara
hemma hela dagen. Liggande på min soffa,
afvaktade jag den timma, då jag, enligt aftal, borde
begifva mig af till den bestämda mötesplatsen på
Norrtullsgatan. Tanken på hvad som förestod oroade mig
ej mäktigare än att jag somnade. Mot middagstiden
väcktes jag af kapten —f—, som kom direkte från
conclaven hos Järta och med helsningar från
Skjöldebrand: <i>att ingenting för tillfället var att göra och
att man inväntade gynnsammare tider</i>. Jag
besvarade underrättelsen med ett hånskratt, och dermed
slutade min conspiratörsroll.

Nu min öfvertygelse om den snöpliga vändning,
saken tog. Efter mitt sätt att se, och på grund af
hvad jag förnummit af trovärdigt folk om conferensen
hos Järta, har jag all anledning att ge honom den
rättvisan att ha varit den egentliga driffjädern till vår
sammangaddning och medelpunkten, omkring hvilken
den rörde sig, men jemväl orsaken, att
sammansvärjningen afstannade midt i görningen. Man har sagt,
att Järta tappade hufvudet; jag tror det ej, emedan
ett sådant hufvud har svårt att förlora sin naturliga
prevision. Men en annan fråga blir: månne Järta
var skapt att leda sjelfva conspirations-manövern?
Hade han varit nöjd med äran att hafva utkastat
revolutionsplanen och lemnat utförandet åt Skjöldebrand
eller någon annan af de flere onekligt utmärkte
officerare, som tillhörde förbundet, så hade Sverige en
månad förut, än det blef, varit räddadt, och kanske
på ett för nationen lyckligare sätt, åtminstone med
mindre kostnad och bråk. Men Järtas hufvudfel var
en tärande herrsklystnad. Hvad han sjelf ej trodde
sig kunna uträtta, det ville han ej, då det berodde
af honom, tillåta någon annan att verkställa. <i>Jag
eller ingen</i> tycktes vid många tillfällen vara hans
valspråk; och, om det öfvermodiga uti en sådan tro till
sig sjelf bär prägeln af gammal romersk stolthet, så
var den dock hos honom ej uppburen af fornromersk
kraft.

Järtas invändningar mot beslutet att genast fängsla
konungen voro flera och grundade på följande skäl:
man borde, innan man skred till en så riksafgörande
handling, för densamma hafva vunnit embetsmännen
och hufvudstadens militär, öfvertänkt och redigt
uppsatt projektet till en blifvande styrelse, äfvensom i
hvilka händer den fråntagna makten skulle öfverlemnas,
samt hafva garantierna fastställda för ett sådant
emottagande. Förr än detta blifvit med lugn och förstånd
uppgjordt, förklarade han sig bestämdt icke vilja blanda
sig i komplotten, hvilken han ansåg, utan ett dylikt 
iakttagande, såsom ett halsbrytande äfventyr, för
hvilket man ej kunde stå till svars inför nationen,
knappast om det lyckades. Det var ej nog, menade han,
att blott rifva ner en gammal statsbyggnad; man
måste först noga undersöka hvad man hade för
materialer till den nya, som borde uppföras, och att, när man
skred till arbetet, det icke saknades säker grund,
planritning, byggmästare och tjenlig armstyrka. Dessa
argumenter gjorde sig gällande, oaktadt Skjöldebrand
bestred dem med modet och vreden hos ett ungt och
såradt lejon. <i>Först slut på upphofvet till villervallan
och det onda, se'n öfverläggning och skrifveri</i>, var
hans påstående; och han rättfärdigade det icke sämre,
än försigtigheten sin betänklighet.» — — —

I strid med denna uppgift, så till vida, att ej
något möte hos Järta var bestämdt morgonen den 8
Februari, har blifvit oss meddeladt: att Järta afstyrkte
konungens arresterihg, då han i början rådfrågades,
och yttrade sig så allvarligt deremot, att de personer,
hvilka ändock fortforo i det väckta förslaget, icke
averterade honom om tiden och stället för den
beslutna verkställigheten. Endast tillfälligtvis fick Järta,
<i>samma dag</i> arresteringen skulle ske, veta om hvad
som var å färde. Han uppsökte då sina vänner bland
de sammansvurne och gjorde kraftiga föreställningar
emot den tillämnade åtgärden, hvilken han ansåg
omogen och vådlig, med afseende dels å sjelfva
företagets beskaffenhet, dels saknaden af kloka förbindelser
för bildandet af en ny styrelse, sedan konungen
blifvit försatt ur verksamhet <footnote>Uppgift af Fr. Järta.</footnote>.

Det må nu vara huru det vill, om sista
rådplägningen att afsätta Gustaf Adolf hölls hos Järta 
eller å något annat ställe; ett historiskt factum står
fast: att Järta tillintetgjorde planen. Vi kunna ej
instämma med berättaren, att detta dröjsmål blef
kännbart för landet, och att det varit lyckligare för
nationen, om afsättningsförsöket börjat då, — ej heller med
grefve Anckarsvärd: »att revolutionens resultater
möjligen blifvit fördelaktigare, om revolutionen d. 8
Februari fått försiggå i Stockholm såsom en civil
handling, i stället för det anseende af väpnad
maktinflytelse, som den antog genom vestra arméens af 
händelsernas oundvikeliga tvång orsakade rörelse.» Tvärtom
synes oss herr Järta vid detta tillfälle ganska vist
hafva beräknat, huru otillräckliga för en så ansvarsfull
handlings utförande de erbjudna och till hands
varande krafterna i sjelfva verket voro, och att, då man
uppträdde för ett helt folks väl, man åtminstone borde
vara så säker om framgång, att man ej nödgades vika
vid lindrigaste påtryckning af en oförutsedd motgång.
Så uppenbart var det tillämnade vågspelet kändt i
staden, att det utgjorde samtalsämne på värdshus; och
det skulle blott erfordrats en vanlig patrull från
vakten att bringa revolutionärerna i förderf. Svårigheten
att sätta en gräns för det kungliga godtycket skulle
sedermera blifvit tiodubblad; detta betänkte Järta med
en statsmans hela skarpsinnighet. Kände han med
detsamma någon fruktan, så hedrar äfven den honom
— ty då var det fruktan för fäderneslandet.

Hvad Skjöldebrands ifver att sätta sin djerfva
plan i verkställighet angår, så måste den skrifvas på
räkningen af hans förakt för all fara, hans lust att
trotsa den, hans till passion drifna kärlek för det
vågsamma — och tilläggom för allt svenskt. Såsom en
brusande flod gick han fram, bröt berg och bar solens
bild i sina vågor, och det var sannerligen ej hans fel,
om skummet någon gång slog dem i ansigtet, som
stodo på stranden och korsade sig öfver den ohejdade
och vilda naturkraften ! <footnote>En af 1809 års män, nuvarande öfverste-löjtnanten
m. m. <sp>Elias Norlin</sp>, har om Skjöldebrands deltagande i
ofvanbeskrifna sammansvärjning, jemte hans roll någon tid före
Februari-händelserna, lemnat oss följande upplysningar: »1807
i Mars månad blef Öfverste Skjöldebrand utnämnd till
Brigad-Chef för Östgötha Landtvärn, och jag, Kapten vid Kongl.
Andra Lif-Gardet, anställd till hans Adjutant. För att kunna
erhålla befäl till Brigaden, kommenderades de i Arméen
qvarstående officerare samt de vid Adelsfanan, dessutom skref
Öfversten så väl till Upsala som Lunds Academi efter Studenter.
När detta var verkstäldt, afreste vi till Linköping, att der
organisera och excercera detta befäl, hvilket blef svårt, emedan
i hela samlingen ej fanns en enda duglig officer. Efter det
befälet hunnit blifva excerceradt, inmönstrades Landtvärnet och
fördeltes i compagnier och bataljoner, hvarpå General-Ordres
kom, att styrkan skulle uppbryta och afmarschera till
Stockholm och Grisselhamn, att embarquera och afgå till Åland.
Lyckligen ankomna dit, blefvo vi inqvarterade och dageligen
excercerade samt paraderade på Grälsby-Äng, tillika med de
öfriga dervarande regementerna. Efter en dervaro af omkring
tvenne månader, fick Brigaden uppbrotts-ordres, att embarquera
och afgå till Sundsvall, dit vi sent på hösten ankommo och
ställdes under General Engelbrechtens befäl, som då var
Befälhafvare för norra arméen. 1808 blef Skjöldebrand
General-Major och Chef för norra fördelningen och aflöste General
Engelbrechten, då vi genast afreste från Sundsvall till Gefle, der
befälet emottogs af honom. Strax efter våren blefvo
ditkommenderade Lif-Grenadier-Regementet, Dal- och
Vestgötha-Dals-Regementerna m. fl., så att hela styrkan utgjorde omkring
6,000 man. General-Ordres anlände att samla och taga så
många cofferdi-fartyg, som kunde inrymma dessa trupper. Då
detta var verkstäldt, erhöllos vidare ordres, att låta styrkan
embarquera och afgå till Ålands norra udde, der kryssare
skulle möta, för att visa Generalen landstigningsstället på
Finland. Lyckligen komna till Åland, måste vi der vänta ett
helt dygn, utan att någon kryssare syntes till. Andra dagen
uppkom en stark storm, som skingrade hela flottiljen. De mesta
återvände till Gefle, der ett fartyg förolyckades, och baron De
Géer med omkring 70 man drunknade. Sedan manskapet
debarquerat i Gefle och legat der någon tid, fingo regementerna
ordres att derifrån afgå, hvart och ett efter särskilda
instructioner. Vi lågo emellertid qvar i Gefle till 1809, då Generalen en
dag i Februari sade till mig: Du skall i morgon, som courir,
afresa till Stockholm, och jag medföljer incognito. Komna nära
Norr tull, steg Generalen ur åkdonet, satte sig på kusksätet
och körde genom staden till mitt logis, som jag ännu hade
qvar i ryttmästar Reuterskölds hus, och der Generalen bodde
under den tid vi voro i Stockholm. Några dagar efter
ankomsten gingo jag och Generalen (förklädd) till Baron Jacob
Cederström, der redan förut voro samlade många officerare;
men deras namn kan jag ej påminna mig. Sedan vi varit
der en stund och öfverenskommelse blifvit gjord, att alla skulle
samlas på Beckers värdshus å Norrtullsgatan dagen derpå kl.
10 f. m., hade äfven dit blifvit anbragta tvänne
hyrkuskvagnar, under öfverenskommelse att stanna i gränden, för att, då
Konungen kom, framköra och stänga passagen. På en af dessa
vagnar skufle Gustaf Adolf föras till Vaxholm. — Generalen
och jag gingo till Brunkeberg, togo der en åkaresläda och foro
till samlingsstället. Ditkomne, voro de fleste redan anlända.
Sedan vi varit der en liten stund, uppstod en häftig
ordväxling emellan Generalen och Baron Cederström samt de mest
betydande af samlingen, om hvad som skulle verkställas efter
Konungens arrestering och om befordringar, m. m. Generalen
blef mycket missnöjd och instämde ej i deras åsigter, hvarföre
han skiljdes från samlingen och vi återreste till staden. Hela
anläggningen blef i följd deraf uppskjuten och förbundet
upplöst.»</footnote>

</chapter>
<chapter name="IV.">
<h2><small>IV.</small></h2>

Från dessa detaljerade berättelser om
Februari-conspirationen i Stockholm gå vi till ett vigtigt
spörjsmål: I hvilket förhållande stod hertig <sp>Carl</sp> till
konungen, <i>revolutionärere och revolutionen?</i>

I det föregående är lindrigt vidrördt, hurusom
hertigen genast vid mottagandet af
riksföreståndarskapet och genom sitt mindre grannlaga sätt att
förfara med det kungliga testamentet i den omyndige
konungens ögon gjorde sig misstänkt som intrigör. Att
denna misstanke slutligen skulle komma till fullkomlig
visshet och väcka afsky och förakt, alltsom intrigerna
hos förmyndaren hunno utveckla sig, var väl ej
underligt, helst som de uppenbart gåfvo tillkänna en hos
honom alltid hemligt närd och någon gång illa dold
eftertraktan att allt framgent få hehålla statsrodret i
sin hand, — såsom t. ex. när hertigen offentligen
genom läkare lät undersöka sin brorsons andeliga och
fysiska förmögenheter, för att inhemta, om möjligtvis
något lyte skulle göra honom ur stånd att sjelf regera <footnote>I sin sjelfbiografi berättar general Armfelt, huru en
dag under vistelsen på slottet i Dresden kurfursten frågade
honom, om han med posten emottagit några nouveller från
Sverige, och då derpå blef ett nekande svar, återtog fursten:
»Eh bien, je vous dirai donc, qu’il y a eu une consultation
des Médecins sur les facultés morales et physiques de votre
jeune Roi, pour voir si un jour il sera en état de regner.»
Min första mouvement var förskräckelse, min andra blef
humeur. Då jag kom hem, fick jag confirmation på hvad som
blifvit mig sagdt, och det var då jag skref till Sverige och
projecterade det fameusa brefvet, som man ansett så brottsligt,
samt beslöt att utgifva den prospectus till Gustaf III:s
Memoirer, hvilken hastade min olycka, men frälsade kungen —
ty larfven var afdragen och ej nu mer medel att bemantla
de brott, man kunde hafva till föremål, ty de voro förutsedda
och utstakade. (Handlingar rörande Sveriges äldre, nyare och
nyaste Historia.)</footnote>.

Något, som otvifvelaktigt måste ännu vidrigare
inverka på det oförderfvade ynglingasinnet, var
riksföreståndarens nästan till svaghet gränsande skonsamma
förfarande mot företrädarens uppenbara fiender, och 
detta under sjelfva förföljelsen mot Gustaf III:s 
tillgifnaste vänner. Hur nådigt förfor han ej mot de
landsförvista eller fångna Anjala-förbunds-deltagarne?
De till Barthelemy afförda öfverstarne Montgommery
och grefve Leijonstedt erhöllo tillåtelse att lemna ön
och tillsades blott att ej besöka fäderneslandet: andra,
såsom öfverste Almfelt och Pfeiff, blefvo utsläppta
från Varbergs fästning och fingo qvarstanna i landet.
Den döende Gustaf hade väl anbefallt sin bror att
mildt bestraffa mördarne, men äfven att behålla hans
män vid deras äreställen. Det första verkställdes
med exemplarisk lydnad, så att till och med domaren,
som ledde de första efterforskningarna och
undersökningarna i mordhändelsen och derunder måhända kom
att se in alltför djupt i saken, vederbörande till
mindre behag, blef bortskickad i ett slags landsflykt.
Redan om hösten 1792 befriades general <sp>Pechlin</sp>
och kanzlirådet <sp>Engeström</sp> från fästning med
tillstånd att vistas på sina gods. Denna regentens
skonsamhet gaf anledning till missnöje och
antydningar, att han ej blott var mild, utan måste vara
det <footnote>E. M. Arndt.</footnote>.

Man efterlefde deremot sednare delen af Gustaf
III:s sista önskan på det viset, att de personer, som
stodo hans hjerta och rådsbord närmast, dels aflägsnades
från sina höga platser, dels sändes ur riket. Så blefvo
<sp>Toll</sp> och <sp>Armfelt</sp>, naturligtvis under diktade
förevändningar, båda utskickade, den ena till Warschau,
den andra till Italien, oaktadt Armfelt sista dagen af
Gustafs lif blifvit befordrad till öfverståthållare i
Stockholm; och <sp>Liljensparre</sp>, chefen i högmålsprocessen,
bortvisades till Greifswald, med nådig tillsägelse att
få behålla lönen. Enahanda öde, att blifva
obegagnad, träffade friherre <sp>Zibet</sp>, en af fordna
regimens män.

Genast vid <sp>Gustaf Adolfs</sp> regeringstillträde
afskedades riksföreståndarens gunstling <sp>Reuterholm</sp>;
fröken <sp>Rudenschöld</sp> erhöll frihet; Toll och Armfelt
återkallades samt de af hertigen tillbakasatte herrarne
Zibet och <sp>Håkanson</sp> öfverhopades med ynnestbevis,
så att till och med den sednare år 1791 njöt den
för hans underordnade rang ovanliga utmärkelsen att
deltaga i interims-regeringen. Detta konungens
uppenbara sträfvande att godtgöra förföljelsen mot
faderns vänner, var ett dråpslag för hertigen, som nu
fick full visshet, hur han stod inför monarken
demaskerad och med öfverkorsade anspråk på något
inflytande åt det hållet. Det var klart, att dessa
missräkningar i stort skulle bli en källa till outtömlig
förargelse, en äggelse för ränksmidaren att ånyo börja
intrigernas lösa väfnad, allt under tron på mer
gynnsamma conjuncturer.

Förmyndarens fallenhet ömsom för scepticism,
ömsom för mysticism, utöfvade ett icke ringa
inflytande på Gustaf Adolfs lättretliga inbillningskraft. Det
låg måhända i den förres plan att i en framtid få
konungen snärjd i dessa hemlighetsfulla garn och att
hoptvinna dem till en tygel, med hvilken han kunde
leda majestätet efter behag. Det hade verkligen gått
så långt, att Gustaf Adolf mer än en gång vid dessa
offer på svärmeriets altare glömde hvem han var och
skulle troligen sjelf offrat sig der åt åtlöjet, om icke
en vän hade framstått och gjort honom uppmärksam
på hvad hans värdighet och pligt fordrade samt med
sina varningsrop förmått honom att skilja sig från
mystikern <sp>Boheman</sp> — limstickan, med hvilken 
hertigen hoppades fånga monarkens hela godtrogenhet.
Denna vän var <sp>Carl Carlsson Mörner</sp> <footnote>Se vidare härom i Biografiskt Lexicon.</footnote>.

Man må dock icke alltför strängt bedöma
riksföreståndarens uppförande mot Gustaf III:s gunstlingar,
eller påstå, att hertigens köld emot dem blott och
bart härledde sig från enskilda motiver. Flere af
dessa herrar förtjenade sin dom att varda satta utom
gränsen af all inflytelse, såsom grefve <sp>Munck</sp>, och
till någon del äfven friherre Armfelt, efter upptäckten,
huru denne med rysk hjelp velat flytta makten ur
förmyndarens händer i den omyndige konungens och
tilläggom — i sina egna. Armfelts conspiration var
dock mer en frukt af obegränsad och ridderlig kärlek
till Gustaf III:s son, kanske äfven en frukt af
bitterhet mot tvenne den tidens mäktigaste män, favoriten
Reuterholm och rikscanzleren <sp>Sparre</sp>, än ett foster
af hat till hertigens person. Då Gustaf Adolf
sedermera återkallade de aflägsnade, gaf han onekligt sin
farbroder mer rätt i förfarandet mot dessa herrar, än
någon af dem båda i början anade. Ty utom allt
tvifvel är, att flera af dessa klenmodiga medelmåttor,
dessa incarnerade Gustavianer bidrogo att
depopularisera sin herre och genom sina haltande och stundom
tanklösa råd blefvo en ofrivillig orsak till katastrofen
den 13 Mars 1809.

Öfver det innersta förhållandet mellan hertigen
och grefve Munck hvilar ännu en slöja af
ogenomträngligt mörker. Den rättegång, som anställdes mot
den sednare, skulle kunna tagas som ett hedrande
uppslag af regentens oväld, om man ej förut och
efteråt kände, huru denne var och förblef slaf under
considerations-systemet. Lagens dom, som träffade
Munck, gjorde honom visserligen till brottsling i
allmänhetens ögon; men oafgjordt är ännu, om denna
dom framkallades af hatet och förföljelsebegäret mot
en fordom fruktad medtäflare om konungagunsten, eller
om straffet träffade en sannskyldig förbrytare eller
en man, som i det blinda, öfverspända nitet att frälsa
en välgörare icke drog i betänkande att uppoffra <i>yttre</i>
heder och välfärd. Historien är rik på exempel af
en sådan sjelfuppoffring, och att den menskliga lagens
och Guds dom ofta varit himmelsvidt åtskiljda; —
då Munck med ädel resignation böjde sig för den
förras straffande hand, förlitade han sig kanske på
upprättelsen af den andras. Hvarför skall man ej få tro
det om den, som af alla låg Gustaf III:s stora hjerta
närmast? <footnote>Flera oss benäget lemnade egenhändiga bref från
Gustaf III till Munck vittna om denna plats närmast
konungahjertat. Ett af dessa från Amsterdam den 8 Oktober 1780
har följande innehåll: »Fast jag ej skrifvit dig till, min söta
Munck, så har dock ej någon dag gått förbi, som jag ej
endera talt eller tänkt på dig, och Wrichten (Wrighten?) kan
säga dig, att jag alltid occuperat mig med dig. Min vänskap
är fotad på för fasta grunder, för att kunna hvarken ändras
af tid eller frånvaro; jag hoppas snart återse dig, och det blir
ej det minsta af de nöjen, jag väntar mig vid min återkomst.
I morgon reser jag till Utrecht, om onsdag till W., der jag
ärnar bli hos Prinsessan af Oranien, mitt köttsliga syskonbarn,
både till middag och qväll, och så ligga vi i D.; och som jag
ej hör af fregatten, så fortsättes resan derifrån igenom
Tyskland till Lybeck, hvarifrån jag går med paquettbåten till
Köpenhamn och så till Helsingborg, der jag hoppas råka dig.
Möllersvärd och Liewen äro de pager, som skola skickas emot
mig, och ordres afgå i dag till statscontoret om respenningar,
hvilka du kommer att taga ut. Grefve Lewenhaupf får ock
ordres att afskicka de vanliga drabanterna, och resan fortsättes
så, att jag på fyra dagar kan vara i Gripsholm, om hvilket
härifrån afgår ordres till Landshöfdingarne att anskaffa hästar.
Jag längtar rätt mycket att se dig. Vid hemkomsten har du
att få af mig en decharge för redogörelsen, contrasignerad af
Schröderheim, som eviterar dig allt gräl både med
riksmarskalken och med kammarrevision. Farväl, må väl och lita
på den ömma vänskap, jag till dig bär.» — Ett annat bref
lyder så här: »Jag har gjort 36 mil på 17 timmar, jag ligger
nu vid Korpström till ankars. Jag mår rätt väl och hoppas
vara i morgon till middag i Sveaborg. Ingenting fattas mig
mera än du, min bästa Munck; jag hade inte trott, att det
skulle kosta, så mycket på mig att skiljas från dig, som det
har gjort. Skrif mig till utan titlar, som jag skrifver, och
skicka dina bref till B. Fr. Sparre. Min adress är à Monsieur
le Comte de Ekolmsund. Björn Jernsida vid Korp, den 8 Juni,
kl. 2 eftm.»</footnote>


Vi försvara ej Munck, vi antyda blott
möjligheter. För våra ögon ligger ett bref från Munck till
hans broder, dateradt Pisa, den 13 Nov. 1795.
Innehållet lyfter något på den nyssnämnda slöjan och
ställer brefskrifvaren i ett förmånligare ljus än det, i
hvilket han vanligtvis betraktas. Det skall ej läsas
utan interesse, och vi tro ej, att de försäkringar, som
här förekomma, <i>uttalas</i> så, utan behöriga skäl. De
vittna, dessa bekännelser, om ett lidelsefullt och
krossadt hjerta, men som i sista kampen har mod att
besvärja sin oskuld. Läsaren må döma: »Utaf min
hållna correspondence med Regenten, genom Kongl.
Sekreteraren Lagersvärd, och nu sedermera den, som
blifvit hållen och Regenten skickad af general
Wrangel, skall du, enligt din önskan, få behörig afskrift
utaf, i fall jag ej kan på anständigt vis sluta min
fred med Regenten. Himmelens Gud känner aldra
bäst, att jag ej är hämndgirig; men också gifves
ingen på jorden, och aldra minst någon svensk
inbyggare och embetsman, som tillförne har blifvit
handterad på ett så våldsamt och gudlöst sätt som jag, ty 
den största missgerningsman och lagbrytare har
tillförne aldrig uti Sverige blifvit förbuden att försvara
sig, och att få blifva uti laglig ordning dömd; men
detta och mycket mera nekas mig. Jag äger deremot
den tillfredsställelsen, att, oaktadt öfvergifven af fordna
vänner, slägtingar m. m., så har jag aldrig en minut
fruktat, att till tyrannen — jag menar Regenten och
dess gemensamma Rådgifvare, tillskrifva dem på ett
förut okändt sätt. Läs med eftertanka min
lejdeansökan, så finner du deraf tydligen, att Regenten
håller till godo, att jag <i>angifver</i> och <i>namngifver</i>, hvilka
som äro de verkliga spitsbofvar och skälmar uti 
Sverige; döm häraf allena, hvad vapen all min slägt, men
isynnerhet min moder, har uti sina händer, om ej god
vilja och det mannamodet, som i alla tider bör vara
oskiljaktigt ifrån den enda och sanna äran, icke fattas
Eder; och huru menar ni, att sedan en <i>samtid</i> och
sedermera en <i>efterverld</i> skall döma Eder? Ty äga ni
en slägtinge, som är brottslig, så fordrar Eder egen
ära att uppenbara hans brott och befordra honom till
välförtjent straff; är han åter oskyldig och olagligen
handterad, hvilket sednare är solklart, hvarföre tiga
Ni? — — Min kära Broder! hade någon utöfvat våld
uppå dig, och jag varit uti din ställning, så var
förvissad derom, att jag uppoffrat all den blod, som
rinner i mina ådror, intet allenast att försvara din oskuld,
men hvad mera är, jag hade gjort det för att
försvara mitt ärfda namn, som är dyrbarare än lifvet.
— — — Jag lemnar dig i afskrift här mitt sednaste
skrifteliga svar till General Wrangel, uppå dess mig
gjorda propositioner uti Konungens och Regentens namn.
Han har på deras befallning offererat mig uti min
öfriga lifstid årligen, med förbehåll att lefva här uti 
Italien, 2000 holländska dukater, och äfven lofvat
ersätta den ännu innestående, samt sedermera ärligen
betala, så länge min vår fru Moder lefver, dess af
Drottningen skrifteligen erhållna pension och hvilken
Drottningen oaktadt sin skrifteliga förbindelse nekat
betala alltsedan år 1786. Jag hvarken nu kan, ej
heller tillåter tiden att upplysa dig om de nedriga
propositioner, mig blifvit gjorda af Regenten; nog af,
du finner af mitt svar, att jag är och förblifver mig
lik, och du kan vara derom förvissad, att jag intet
fruktar något jordiskt herravälde, då frågan är om
min ära, den inga jordiska skatter eller flärd skall
förmå mig att plötsligen bortsälja. Jag kan hafva
felat, då jag vågat, och äfven gått för långt, för en
otacksam, men olycklig Konung — men allt detta
oaktadt äger jag, och bär inom mig sjelf den stora
tillfredsställelsen att hafva frälsat mitt fädernesland
ifrån förderf och vanära <footnote>Brefvet till general Wrangel tecknar en annan sida
hos brefskrifvaren, nämligen dess stolthet. »De af Generalen,
Commendören af Sv. Ordens Stora Kors, H:r friherre Wrangel
mig till underskrift och antagande föreslagna propositioner
finner jag af den beskaffenhet, att de af mig icke kunna antagas.
Så snart sådana göras mig, som blifva öfverensstämmande med
den värdighet jag uti Riket bekläder, och propositionerna
framställas till Presidenten, Ridd:n och Commend:n af
Seraphimer-Orden H:r Grefve Munck och på det sätt, som jag redan vid
flera tillfällen upprepat, så blir det min ovilkorliga skyldighet
att efterkomma alla de Befallningar, mig utaf H. K. Maj:t genom
dess ombud H:r Generalen m. m. Frih. Wrangel föreläggas kunna
o. s. v.» Brefvet slutar med följande direkta hot: »Skulle mot
all förmodan denna min underdåniga proposition icke af H. K.
Maj:t kunna antagas och bifallas, så fordrar menskligheten
och dess pligter att försvara äran och min börd, då jag för
hela Europas ögon genast skall framlägga rätta orsaken till
den våldsamhet och uti Sveriges Rike tillförne oerhörda och
okända medfart, hvarmed jag blifvit handterad.»</footnote>.»


Konungens och hertigens ställning till hvarandra
kunde efter dessa controverser ej gerna vara den bästa.
I Gustaf Adolfs karakter var grunden allvar,
gränsande till isande köld. Han liknade en olöst gåta,
som beleende tillbakastötte gissningskonstens Oedipus.
Hans lif var en gordisk knut, på hvilken
Alexander-svärdet skulle ha huggit förgäfves. Hertigen åter var
"en uppslagen bok i blåsväder", fladdrande, men med
ganska piquant innehåll. Det mesta deraf var väl
gyckel och tryckfel samt plumpar, öfver hvilka
raderingsknifven ej hade någon makt; men den, som gjorde
sig besvär att bläddra i luntan, fann nog åtskilligt
både tänkvärdt och godt. Var konungens hjerta
renare, så hade hertigen ett långt ljusare hufvud. Denna
hos den sednare naturliga instinkt om det rätta i
äfven den mest invecklade sak förvånade till och med
<sp>Calonius</sp>, som ofta yttrade. »Hertigens åsigt af och
första yttrande äfven i juridiska mål äro alltid de
sanna och rätta; men han låter ofta af andras sämre
skäl förleda sig att afvika från sin egen mening.»
Leken med mystiska gycklerier aflöstes emellanåt af
ett rätt allvarligt begär att gagna, fastän det stod
dåligt till med ihärdigheten åt det hållet. Likasom
Gustaf Adolf högt prisades för sin heder och 
rättrådighet, blef hertig Carl utskriken för sin lättsinnighet
och trolöshet. Ropet var kanske för båda något för
starkt. Nog af, tvenne så beskaffade ytterligheter
som dessa personer kunde ej behålla någon annan
ståndpunkt sins emellan än den — väpnade
neutralitetens.

Hertigens förhållande åter till 1809 års
revolutions-chefer hade ständigt varit godt. Medan
<sp>Adlersparre</sp> hos konungen bittert klandrades för sin
jacobinism och på hofvet ansågs som misstänkt, hade
han fritt tillträde till hertigens person. De hade 
tjenat vid samma regimente och skrifvit ett reglemente
tillhopa. Såg hertigens skarpa blick, att Adlersparre
en dag kunde blifva honom nyttig, så måste det
medgifvas, att den profetiska talangen hos prinsen var
högt uppdrifven. Att de båda vännerna mundtligen
och skriftligen utväxlade sina bekymmer för
fäderneslandet, är ej otroligt, liksom att hertigen under
dessa förtroliga utgjutelser och i utbrottet af en
lofgifven harm blottade en öfvertygelse om sin egen
förmåga att ännu en gång kunna vara nyttig för det
allmänna. Till <sp>Adlercreutz</sp> stod prinsen helt
annorlunda än till Adlersparre; vänskapen till den
sednare var förvandlad till ett slags högtidlig beundran
för den ädle krigaren, som på Finlands jord med sitt
hjeltesvärd skar de ovanskligaste lagrar. Både
Adlersparre och Adlercreutz omfattade hertigen tillbaka med
sann tillgifvenhet. Den förre såg dock mindre
svagheterna hos prinsen eller, — hvilket är troligare, —
blundade för att slippa se dem.

Hvad angår slutligen <sp>Järta</sp> och <sp>Skjöldebrand</sp>,
så blefvo de troligen aldrig omhuldade af hertigens
ömmare känslor; båda voro kanske för ömtåliga att
duga till hofmän, i detta ords slippriga betydelse.
Järtas ypperliga försvar för de anklagade 1800:års
riksdagsmän väckte den tiden en ovanlig och
välförtjent uppmärksamhet, så att författaren förmodligen ej
kunde undgå att äfven göra ett intryck på hertigen.
Detta var dock ej af samma sockerartade natur som
det till största hugsvalelse framtvingade, då samma
författare med den kritiska lansetten stack friherre
Zibet tvärs igenom lifvet genom den af bitande
humor och sarkasm sprittande skriften: <i>om bästa sättet
att återställa den gamla fransyska monarkien</i> och
med motto: Comment peut on être si bête?
(anspelning på hofcanzlerens namn.) Detta gjorde verkan
och rangerade Järta i ledet bland dem, som vid en
möjlig brytning vore att påräkna, och den der med
sitt eldiga snille skulle kunna inflammera sinnena till
en behöflig öfverjäsning. <sp>Skjöldebrand</sp> hade som
ryttmästare 1788 alltför oförtäckt yttrat sin
missbelåtenhet med general Tolls taktik för skånska kustens
försvar, hvilket slog an, ehuru det då ej kunde bära
andra frukter än Skjöldebrands utnämnande till
adjutant hos hertigen; han bivistade som sådan sjöslaget
vid Öland d. 25 Juli 1789. Han blef sedan anställd
vid Östgötha kavalleri-regimente, då detta fick sitta
af till infanteri, och det heter i Skjöldebrands
memoirer: Lindblom lät trycka en skrift i Linköping och
der utdela, i hvilken officerarne kallades <i>förrädare</i>.
Skjöldebrand gjorde en öfverenskommelse, att ingen
officer skulle vara hos eller i sällskap med L. Denne
klagade deröfver hos Kongl. Maj:t, hvarpå regimentet,
oaktadt ypperligt kavalleri, blef afsuttet. Då L. kom
till Stockholm, frågade konungen honom, om han vore
nöjd med hvad som skett? »Himlen välsigne E. Maj:t
för en så stor gerning», svarade prelaten. <footnote>Biografiskt Lexicon.</footnote>. Sålunda
blef Skjöldebrand tidigt noterad som missnöjd. När
hertigen fick väldet, skulle detta godtgöras eller
utplånas medelst en hofsyssla. Under hof-oket stod
dock den upprätta Svensken alltför stel, hvarföre
lyckans smek snart upphörde. Nu börjades förföljelsen
mot honom. Som hofman visste han ej att berömma
sig af andra bedrifter, än att han af general
<sp>Suremain</sp> fick emottaga tacksägelse »för räddning af hans
lif.» Försöket att rädda riksrådet Rudenschölds namn
från halsjernet, förde ej annat resultat än fiendskap
för lifstiden af ungdomsvännen Reuterholm <footnote>Biografiskt Lexicon.</footnote>. Detta
var nog att afklippa Skjöldebrands framtidsberäkningar.
Att dock hertigen uppfattat hans orubbliga
samvetsgrannhet, visar det till Skjöldebrand efter hvälfningen
gifna förtroende-uppdraget att öfver gränsen afföra
f. d. konungen och den hemliga befallningen från
konung Carl XIII:s egna läppar: att ej låta Gustaf Adolf
undkomma <i>lefvande</i>, om han ville fly.

Några hafva velat fritaga hertigen från all
inblandning i 1809 års konunga-afsättning; men detta
obehöriga rentvagningsförsök är ändamålslöst så till
vida, att prinsen genom sin vetskap om saken och
sin derefter iakttagna roll tillhörde — ehuru passivt —
sammansvärjningen. Detta bör ej ligga honom till
ringaste last, då han, liksom hvarje annan den tiden,
hvarken kunde vara blind för nationens lidande, döf
för dess suckar och jämmer eller likgiltig för sitt lands
alltmer och mer sjunkande politiska anseende.

I De la Gardiska Archivets XV:de del
förekommer en berättelse, som vi återgifva. Den bestyrker
huru hertigen infördes så skickligt och väl i de
sammansvurnes leder.

Skjöldebrand begifver sig till hertigen för att
vinna honom för riksräddningen. Han kom, målar i
korta men starka drag fäderneslandets tillstånd. »Om
några dagar, — säger han bland annat, — är
möjligen Sverige en rysk provins. Hvad rôle väntar
E. K. H. då att spela? (Hertigen blir alltmer blek,
Skjöldebrand nalkas honom:) Nej, vakna till det gamla
modet. Sverige måste frälsas. Vi begära blott
passivitet af E. K. H. tills allt är skedt; men då, träd 
fram, Wasa-ättling! ty E. K. H. är den enda, som
kan frälsa oss.» Vid detta ord tager hertigen en
theatralisk ställning, men som tydligen var uttryck
af en inre rörelse, och med en ganska förtörnad, spotsk
mine frågar han i hvass ton: <i>hvad för attan tusan
dj..... vågar ni göra mig en sådan proposition?
</i>Skjöldebrand ansåg sig af en ingifvelse fått det svar,
som blef så afgörande. Det är, sade han med fast
ton, E. K. H. sjelf, som redan gifvit detta löfte.
Hertigen (med rytande stämma): Hvad säger ni? Jo,
svarar Skjöldebrand; mins, när E. K. H. sade
(Skjöldebrand repeterar det med djup tragisk ton): När
Riksskeppet håller på att förgås i stormen, då tar
den gamle Styrmannen i rodret och för det in i
en säker hamn. — Detta verkade ypperligt. Vreden
lade sig, hertigen satte sig. Huru vet ni, att jag
sagt detta? Jag visste det, svarade Skjöldebrand,
redan 1788. Reuterholm viste mig papperet, der det
var antecknadt just då E. K. H. sade orden. Jag
har länge hoppats på detta löfte, sedan stormen blef
för stark. Hertigen säger då: Ja, det synes vara
så bestämdt; lofvar tiga, för all del i verlden för
hertiginnan (det H. K. H. också erkände vara det
aldra vigtigaste), och Skjöldebrand går derifrån glad
som från en seger.

Med hertigens ord hängde så tillsammans: Man
hade 1788 magnetiserat honom; hans ord hade då
uppskrifvits och han hade dem alla i minnet.

</chapter>
<chapter name="TREDJE AFDELNINGEN. I">
<h2>TREDJE AFDELNINGEN.</h2>

<small>»Den bortgångne vilje vi ej afundas hans
hvila. Han har den redeligen förtjent. Allt
af honom tycks hvila, ja — äfven hans minne
hos dagens barn. Men tyst växer äfven ett
namn efter döden; och <sp>Georg
Adlersparres</sp> skall påminna kommande slägten om
en Man, som vågat allt för sitt
fäderneslands räddning, som ett ögonblick haft dess
väl i sina händer och som brukat sin makt
till det bästa, utan spår af enskildt hat eller
hämnd. <i>Mod, Måtta</i> och <i>Tålamod</i> är
en vacker grafskrift; och om efterverlden
ristar den på hans grift, lärer den ej ändra
ett ord deraf, äfven om någon skulle hviska:
att hans ålderdomssvaghet var ungdomens
fel — <i>att ej tåla det dåliga</i>.»</small><br>
<tab><tab><tab><tab><tab><small><sc>Erik Gustaf Geijer</sc>.</small>
</chapter>

<chapter name="I.">
<h2><small>I.</small></h2>

I våra dagar har den vackra sanningen blifvit
allmännare, att bildning och medborgerlig
sjelfständighet båda utveckla sig och blifva starka, i samma mån
som gränsorna för yttranderätten utvidgas.

En verklig frihet, menniskans första, naturliga
rättighet, låter ej tänka sig annorlunda än som en
tom, skimrande fantasi, ett lysande gyckel, så länge
vi ej äga makt att gifva luft åt våra tankar och
känslor, åt vår glädje och vårt bekymmer, med ett
ord, att meddela vår nästa våra inre och yttre
förhållanden och hvad som synes oss behöfvas för den
enskilda och allmänna belåtenheten. Så länge
yttranderätten, detta befordringsmedel för den andeliga
correspondancen, ej förunnas oss fullkomligt, så länge
tanken bär bojor, bär skuldran dem med, och de
kännas ej mindre tunga och vanärande, om förtrycket
ock skulle förstå att smida dem af guld. Ja, man
kan med allt skäl påstå: att utan det <i>fria ordet</i> är
menniskan hvarken fri eller lycklig — såsom hon, i
motsatt fall, kunde vara det. Hjertats största behof
är att sluta sig till andra hjertan, tankens att komma
i beröring med andra tankar. Liksom glädjen ej vill
vara isolerad, är det ju olyckans största tröst att få
beklaga sig.

Ingen borgerlig sammanlefnad kan uppfylla sin
bestämmelse, som måste vara framåtskridande i
förädling, så vida den ej grundar sin tillvaro på <i>aktning
för rätt</i>. Men huru skall det rätta någonsin kunna
bestämmas, om begreppet derom ej får utbilda sig
fritt? Det vore consequensen i strid mot
förnuftslagarna, eller detsamma som att binda forskningens
vingar och bedja honom likafullt flyga ända in i
vetandets sol.

Menniskans naturliga sjelfständighet, säger <sp>Locke</sp>,
fordrar, att hon är fri från allt öfvervälde på jorden,
att hon äger endast den naturliga lagen till rättesnöre.
Det är sannt. Men menniskans oberoende uti en
upprättad sammanlefnad kräfver, att hon ej hör under
någon annan makt än den, som genom ett allmänt
samtycke eller en frivillig öfverenskommelse blifvit
utsedd; att hon ej lyder någon annan föreskrift, än
den hon besvurit med fri vilja. Friheten betyder då
här en lydnadens garanti, ett socialt contract, som är
heligt just derigenom, att det är afgifvet med ett
gällande betänkande.

Men den gemensamhet, som är sammanlefnadens
hufvudsak, gör eganderätten beroende af den förtjenst,
med hvilken en och hvar söker till att befrämja den.
Naturens lag tillägger visserligen alla lika rätt, ooh
Gud gifver allting rikeliga, väl förståendes så länge vi
ej öfverspringa naturens egna gränsor, utan begagna
oss af Hans barmhertighet med förstånd. Ehuru
vattnet, som rinner ur en källa vid vägen, är en
gemensam egodel, kan det ju icke bestridas, att, när det
är uppfängadt i ett käril, tillhör det den, som tagit
det ur naturens händer. Så förhåller det sig ock
med alla Guds gåfvor; änskönt bestämda att fylla
vårt behof, måste de dock med arbete förtjenas.
Uraktlåtenheten häraf ställer menniskan först i beroende
ställning till verlden och tvingar henne sedan att
underkasta sig vilkor, som aldrig kunna vara förenliga
med den fria vilja, som Försynen sagt skulle utstaka
hennes lefnadsväg och gifva stöd åt den herrliga
tanken: <i>att ingen ära är sann annat än den, som
förvärfvas</i>.

Läran att följa naturen vinner ett högre
anseende, när man börjar inse den kroppsliga naturens
förhållande till den spirituela. Det visar oss en rik
kunskapskälla för statsmannen och läraren, för själens
och kroppens läkare; det är vissheten om denna
harmoni, som kanske ensam är i stånd att undanröja
allt tvifvel om Försynen. Och för att kunna följa
naturen, är det nödvändigt att känna den. Det är
från denna punkt vi böra utgå, yttrar en författare,
vi må begynna våra forskningar à posteriori, liksom
naturen förhåller sig med vår uppfostran. Hela
menniskoslägtet är på detta sätt upphöjdt från djurens
okunnighet till förnuft. Vi må begynna med
erfarenhet och sinnlighet. Ännu har ingen lärt oss något
nytt à priori. Analogi och erfarenhet äro våra enda
kunskapskällor, och den sednare, erfarenheten, lär oss:
att all olydnad mot naturen, hvilken torde vara den
enda, som kan kallas synd, aldrig blir ostraffad. Den
menniska, det samfund, den regering, som, för att
vinna sitt syftemål, nödgas arbeta emot naturen,
arbetar alltid, fastän med mer och mindre hastighet, på
sin egen undergång.

När ett samhälle uppstår, tager form och
bestämmer de vilkor, hvarigenom det bäst tror sig
komma till moraliskt bestånd och politisk fasthet, så har
det ju med detsamma tillkännagifvit, att det ämnar
följa principer och icke öfverlemna sig åt någon
tillfällighet. Men, när hazarderar menniskan mera sina
fördelar, när vänder hon mera principerna ryggen, än
när hon qväfver den röst, som vid lifvets brytningar
skall mana henne fram eller hålla henne tillbaka, när
hon så långt förlorar sig, att hon beröfvar sig den
naturliga rättigheten att protestera mot allt, som står
i uppenbar motsats med hvad hon anser antagligt
som sannt, rätt och heligt?

Eller, för att tala mer rakt på saken: huru skulle
någon upplysning och förädling vara tänkbar, om
meningarne ej fingo utväxlas, idéerna fritt utväxa och
begreppen redas genom den offentliga pröfningen?
Kunskapen om godt och ondt, huru skulle den kunna
bestämmas, utan en mellan individerna gjord
öfverenskommelse att låta det gälla, som ej kan bestå utan
att skänka tillfredsställelse, och att förkasta det, hvars
varaktighet ger endast bekymmer? Ja, se vi ej
ständigt, huru en utväxling af skiljda idéer och krafter
går igenom hela skapelsen, huru hela den oss
omgifvande naturen ständigt uttalar sina uppenbarelser!
Skulle då menniskan vara den enda, som tigande
måste känna sin bestämmelse och tigande betrakta
Guds verk?

Nej! Han, som nedlade tanken i hennes själ,
Han gaf henne ock en stämma att uttala densamma.
Och således skall det alltid blifva en ohörsamhet, en
otacksamhet emot den store Lagstiftaren i skyn, när
menniskan, vare sig af likgiltighet eller fruktan,
förbiser värdet af den rösträttighet, som, vid afgörandet
af mensklighetens hufvudfrågor, blifvit henne beskärd.

Vi nämnde tvenne ord: likgiltighet och fruktan.
Det första innehåller själen i dess skenlif, då alla
krafter domnat bort uti en djurisk belåtenhet, mot
hvilken förnuftet förgäfves skall göra invändningar,
förrän depravations-tillståndet upplöst sig ettdera uti
ånger eller hopplöshet. Men fruktan, i den mening
hon här blifvit antydd, är allenast en brottslig
hänförelse från pligt till uraktlåtenhet deraf. Det är
denna svaghetssynd, som merändels fastläst tankan och
ordet, när båda som bäst behöft att vara fria och
som, ännu i dag, utgör det gödningsämne, hvaraf
förtrycket finner sin herrligaste tillväxt. Och sjelfva
förtrycket — hvad är det annat än en frukt af 
pligtförgätelse eller af alltför vidsträckt eftergifvenhet?

Frihet att tänka och den dermed förenade
yttranderätten är grunden för all annan sjelfständighet;
och den individ eller det samhälle, som ej bygger på
denna frihet, — inviger sig ohjelpligt åt slafveriet.
Ett folk utan fri yttranderätt har förlorat till betydlig
del sitt naturliga språk och en stor del af sin
menskliga betydelse. Betrakta t. ex. de stater, der
tryckfriheten ännu ej blifvit erkänd eller antagen; huru
äro ej der alla samfundslagar beroende af enskildt
godtycke, och alla förädlande åsigter der endera 
halfslumrande, tillbakaträngda eller vanmäktiga? Man skulle
derför kunna drifva den satsen, att den allmänna
säkerheten hvilar till stor del på tryckfriheten; och att
den farhågan att se sig blottad för en hel allmänhet
skall mer än allt annat afhålla de försök, som kunna
vara ärnade att skada antingen det enskilda eller
samhället, och hvilka svårligen skulle kunna förekommas,
om det vore nekadt att offentligen yppa dem. Mången,
som tror sig mäktig nog att undandraga sig lagens
bestraffning, är likväl oftast alltför svag att sätta sig
emot allmänna opinionens dom, som dömer utan
skonsamhet, men med rättvisa, om allmänheten offentligen
upplyses om handlingen, och denna dom är alltid
fruktansvärd, äfven för den mäktige. All brottslighet
älskar ju mörkret och skyr ljuset. Dygden och
redligheten, ehuru anspråkslösa de än må vara, önska
likväl, att deras handlingar måtte bli bekanta, ej för
att skrytsamt blänka med förtjensten, men för att visa
andra en jemn väg till det gemensamma stora
ändamålet. Huru skulle väl en regent, som, ehuru
klarseende han än må vara, likväl kan missledas, då han
ej behörigen underrättas, kunna bestämdt få veta alla
missbruk, som i hans rike möjligtvis förefalla — om
tryckfriheten ej vore tillåten? <footnote>Åskådaren, medborgerlig veckoskrift i statistiska och
politiska ämnen för år 1810.</footnote> Ack, att man litet
mer fruktade allmänhetens domslut och vädjade till
dem, man skulle då begripa del sköna innehållet i
dessa rader: »att under en envåldsstyrelse är tanken
brott, då uti ett lagbundet samhälle det utgör den
förnuftige medborgarens rättighet att gilla eller
missgilla sin styrelses företag, efter derifrån hämtade
anledningar till lofvande fördelar eller möjliga olyckor» <footnote>C. H. Anckarsvärd.</footnote>.

</chapter>
<chapter name="II.">
<h2><small>II.</small></h2>

Yttranderätten i Sverige räckte jemnt och nätt
så länge, som Svenska folket sjelft bevakade sina
rättigheter. Det gamla allshärjarthinget var onekligen
den fria diskussionens vackraste experimentalfält. När
sedermera folket öfverlemnade sitt öde i absolutismens
händer, skulle det fria ordet bli den första
köpeskilling, hvarmed det nya styrelsesystemet skulle betalas.
I nådens sol måste nu nationens fordringar
förbrännas såsom en ärebetygelse åt "fadersväldet". Det var
ett nytt försök att införa afgudadyrkan i landet, och
det lyckades — ty förnuftet hade en gång dristat
sig glömma naturens fordringar. I sekler skulle detta
skräckvälde hvila öfver tankens verld i norden; men
förgöra den kunde det icke, tack vare Försynens
skickelse. Så blef emellertid yttranderätten missaktad
och halft förqväfd i förtryckets jernarmar till i slutet
af förra århundradet, då några snillrika och dristiga
män, med öfverlägsen bildning och brinnande
svenskhet, i samråd beslöto att så småningom rikta
allmänhetens uppmärksamhet på dess egen nedsatta
ställning, gifva fart åt liberalare idéer, såsom ett
nödvändighetsvilkor för stigande upplysning och
sjelfförtroende, och framför allt, genom att vända hågen åt länge
förbisedda rättigheter, icke allenast borttaga den
skuggräddsla och det vankelmod, som, i denna stund,
stämplade Svenska folket, utan äfven med detsamma liksom
tvinga det att högt erkänna behofvet efter en
tryckfrihetsförordning, för att slutligen proklamera tankens
och ordets gemensamma frihet, och genom denna
andeliga emancipation bereda den politiska verldens
befrielse ur det slafviska mörkret.

Bland de skrifter, som under ofvannämnda period
utkommo, intager »Läsning för Landtmän», hvars
fortsättning sedermera omdöptes till »Läsning i blandade
Ämnen», obestridligt första rummet så väl genom sitt
omväxlande och städade skrifsätt, som genom sin
tolerans, sitt vetenskapliga, rent filosofiska, æsthetiska
och commerciella innehåll, samt framför allt genom
hänförelsen och kraften i de nya der uttalade
åsigterna, med hvilka förenade egenskaper den ej kunde
undgå att tillvinna sig hela den bildade publikens
odelade bifall — då derifrån undantages knotet från
ett visst kotteri, som svagt, kortsynt och medvetslöst
samt fasthängande vid det sorgliga envåldssystemet,
naturligtvis skulle skygga tillbaka för denna frihetens
morgonrodnad, som i glans och purpur nu bröt fram
på Sveriges vittra horizont.

Man har i våra dagar ej tvekat att kallat
Läsning i blandade Ämnen, som på sin tid af hofpartiet
omkristnades till »Läsning i brännbara Ämnen», för
en »ypperlig tidskrift»<footnote>Atterbom.</footnote>, eller »den förnämsta tidskrift,
som ännu i Sverige blifvit utgifven.»<footnote>C. A. Agardh.</footnote> Det bevisar,
att de nya läror, som den förkunnade, ej voro
tillfälliga foster af hat, svärmeri, lycksökeri eller
äregirighet, utan af den kärlek till sanning och rättvisa,
för dygd och medborgerlig förtjenst, som aldrig kan
undgå att vinna allmänhetens behjertande, när den
uttalar sig rätt. Och ännu mer sjelfständigt och stort
framstår företaget, när man besinnar, att det börjades,
fortsattes och fulländades under en mörkrädd och för
all offentlighet skygg tid, då despotismen uti utbrottet
af den mest fanatiska yra rasade hejdlöst mot 
folkrätten och ej betänkte sig så noga, om den, för
ernåendet af vissa inbillade förmåner eller för
uppfyllandet af hugskott, gick att skrifva sin sorgliga
odödlighet med oskyldigt blod.

I spetsen för detta frimodiga och ädla beslut,
att andeiigt först bereda fäderneslandets frälsning ur
tankeförtryckets fjettrar, stod dåvarande ryttmästaren
m. m. <sp>Georg Adlersparre</sp>. Det var omkring
honom — skrifver Tegnér — som landets största
litteratörer villigt samlade sig, såsom en <sp>Silfverstolpe,
Leopold, Nils v. Rosenstein, David af
Schulzenheim, von Schwerin, Berzelius,</sp> m. fl.; eller
rättare: att det var på hans rena, öppna och varmt
fosterländska tänkesätt, som de stödde sina, väl 
inseende, att, om han ock stod dem efter i så kallad
klassisk bildning, var han dem dock betydligt öfverlägsen i
statsmannasnille, politisk öfversigt af verldshändelserna,
i statistisk kännedom om sitt land, i konsten att taga
menniskor med sig och dertill måhända af alla då i
Sverige den mäktigaste att leda en opinion till seger.
</chapter>

<chapter name="III.">
<h2><small>III.</small></h2>

Det var således som representant af <i><sp>Pennans
Makt</sp></i> Georg Adlersparre först skulle ingripa i sitt
fäderneslands öden, innan det blef honom förunnadt
att ytterligare göra det med svärdet. Han skulle
först framstå som revolutionär i tankans verld, innan
han, som sådan, fick handlande uppträda i den
politiska och vinna betydelse. Framför alla hafva vi
Svenskar honom att tacka för det fria språk, som
talas och skrifves i Sverige — med ett ord, för den
fria yttranderätt, som utgör vår nationalstolthet. Vi
hafva velat påpeka detta factum, innan vi gingo att
omständligare vidröra hans enskilda och offentliga
karakter, begagnande oss derunder af de yttranden för
och emot mannen, hvilka blifvit fällda af personer,
som, oväldigare än vi, bordt kunna betrakta och
uppfatta hufvudföremålet och sålunda varit de rätta att
fälla dom öfver det.
</chapter>

<chapter name="IV.">
<h2><small>IV.</small></h2>

Främlingen, som företager en vallfart åt Sveriges
nordliga trakter, må icke försumma att göra sig
förtrolig med den poetiskt omväxlande och högtidliga
natur, hvilken gör Jemtland så interessant, och som
i Jemtlänningens lynne ligger återgifven, liksom i den
klaraste spegel. Det har hos Svensken, särdeles på
sednare tider, blifvit liksom en passion att dyrka
konsten framför naturen, att knäböja för den förra under
förgätenhet af den sednare. Eller skulle detta begär
vara endast en följd af orättvisa eller blygsamhet mot
sig sjelf eller af bristande förmåga att uppskatta hvad
man äger? Hur på annat sätt förklara detta
ständiga äflande att upphöja främmande länder på
bekostnad af sitt eget vackra och, i många hänseenden,
lyckliga fädernesland, att falla i afguderi öfver det
oansenligaste utom våra gränsor och vara likgiltig för
det utmärktaste inom dem. Att resa till söderns
aflägsnaste länder och hålla loftal öfver det största och
minsta der, det anse vi nu, snart sagdt, såsom en
skyldighetsgärd; men att begifva oss upp till Sveriges
norra provinser, det kalla vi ett korståg, en penitens.
Och dock äger detta land, särdeles de norra delarne
deraf, och bland dem kanske främst Jemtland, 
naturskönheter, hvilka, ehuru ej ordnade, men också ej
våldförda af konstens händer, fullt kunna täfla med de
mest beprisade i södern. Hur hafva ej inspirerade
våra skalder utmattat sig under denna orättvisa eller
ensidiga förtjusningsfeber; i smäktande stanzer hafva
de besjungit vattenfallen vid Terni, kaskatellerna vid
Tivoli, de små, så kallade Dianas speglar vid Riccia,
Albaner-, Agnano- och Thrasimener-sjöarna, då de
knappast vågat uttala så obscura namn, som t. ex.
Nylands- eller Tännforssen, Rista eller Storbofallet,
eller den romantiska Storsjön, som blifvit kallad
»Nordens himmelsblåa öga.» Ja, sjelfva Åreskutan, med
sin evigt dimmiga topp och de leende dalarna på sina
knän, har icke förmått att göra tillbörligt intryck på
det svenska skönhetssinnet, kanske egentligen af den
orsak, att föremålet haft den olyckan att vara för
mycket — svenskt! Hur ofta har man ej hört
prisas Italiens himmel och sol, men hur sällan Nordens
stjernerika dôme och solen, som hos oss dröjer qvar
midsommarsnatten; hört sjungas om blomsterflägtarne
i söderns lunder, men ej om de friska vindar, som
springa ned från våra berg och jaga bort smittan i
dalarna. Man har till och med ej tvekat att loforda
lazaronens vegeterande lif såsom en lycka, under det
man beklagat det folk, som förstår att förtjena sitt
bröd och försona sig med sitt strängare öde.

Ett sådant folk har Jemtlands varit i alla tider.
Det har ej kunnat, som så månget annat, segla bort
på tidens skumbetäckta ström, från sina husgudar och
minnen, från sina vanor och egenheter, för att blifva
träl under den lättfärdighet, som med civilisationens
falska skylt på sin panna och egennyttans limstång i
sina händer löper kring verlden under oupphörlig
försäkring att vilja reformera den. Nej, dessa nordens
rätta söner hafva alltjemnt blifvit sig lika; ej aktat på
sorlet utifrån, men så mycket mer på de vänliga
anderöster, som hviskat ur fädernas grifter och
uppmanat dem att lefva oberoende inom kända fjäll och
vara nöjda med de tarfliga förmåner, som en hård
natur endast sparsamt kan utdela. Derföre har ock
Jemtlänningen städse förblifvit ett af de vackraste
uppslag af det svenska odalmannalifvet, i dess
visserligen enkla, anspråkslösa men kraftiga och herrliga
betydelse — ett barn af sagan och sången, på
samma gång som han varit en man, alltid färdig till
strid för de tre hufvud-väsendtligheterna: rätt, frihet
och fosterjord.

Bland detta folk lefde i slutet af förflutna seklet
en afskedad militär, som haft den egna bestämmelsen
att vara svärson åt en rebell <footnote>Kapiten Carl Planting Berglod var hos Carl XII illa
anskrifven, såsom den der högt yttrat sig mot hans
utsväfvande krigsplaner, så att konungen afskedade honom, och skref
med egen hög hand på afskedsmemorialet: »<i>Vi hafve ej längre
eder tjenst af nöden</i>.»</footnote>; sjelf ansedd som
sådan <footnote>Öfverste-löjtnant Christopher Adlersparre stod i nära
förhållanden till grefve Brahe, som afrättades 1756, samt var
invecklad uti hans revolutionära planer, så att Ständerna funno
rådligt att uppskicka hemliga agenter till Jemtland, för att
undersöka hans papper. Underrättad i förtid härom, brände
Adlersparre upp alla sina vådliga dokumenter, endast
bibehållande ett bref från Brahe, hvilket han för tillfället gömde
bakom en tafla öfver soffan uti sitt arbetsrum. Det var på
denna soffa som han, efter den verkställda visitationen, bad
sina objudna gäster sitta ned och hvila sig efter den
ändamålslösa långresan. (Georg Adlersparres anteckningar.)</footnote>, för att slutligen i sin ordning blifva far åt »en
äkta revolutionsmakare» <footnote>Carl XIII:s yttrande om Georg Adlersparre i ett bref
till honom.</footnote>. Det var öfverste-löjtnanten 
<sp>Christopherson</sp> hvilken år 1757 adlades och då
antog namnet <sp>Adlersparre</sp>.

Vid stranden af den täcka Mysjön, icke långt
från det pittoreska Hofvermoberget, låg öfverste-löjtnant
Adlersparres boställe, Hofvermo, infattadt uti en ram
af björk och fur, speglande sitt anlete i de klara
vågor som tumlade sig vid dess fot. Ställets
innehafvare var en herre med lång erfarenhet och många
sjelfförvärfvade insigter; hade bivistat krig och
derunder utmärkt sig, samt stod i högt rop hos
allmogen, hvilken han undervisade i åkerbruk och
allehanda slöjder, ansågs derföre som ett slags orakel,
änskönt han genom häftigheten och bitterheten uti sitt
lynne (en följd af lefversjuka och hypokondri) mången
gång öfverskred billighetens fordringar, likvisst
förnämligast mot dem, som stodo honom närmast. Ehuru
han sjelf hade förvärfvat sitt adelskap, kunde han
aldrig lida aristokratien, ansåg den som en gnagande
mask på statslifvets rötter, eller som en lömsk fiende
till den beståndande ordningen, ställd emellan
styrelsen och folket, för att åtskilja dem och under
villervallan befrämja egna fördelar. Hatare af flärd och
yppighet, kunde han ej, som så mången annan, föra
vanans falska vigtskål med skicklighet, lära sig att
ljuga och ändå synas sannfärdig genom konsten att
göra lasterna sköna och aptitliga; utan drog sig i tid
från sina ståndsbröder, väl inseende, att »menniskor
fly, icke alltid är menniskohat» — för att så mycket
förtroligare kunna sluta sig till dem han omfattade
med sina innersta tankar, framför allt det s. k.
folket; han blef vid flera tillfällen dess sakförare och
kom således aldrig att klifva högt i nådens rike, men
väl att noteras som en vän af utvidgad
konungamakt.


På Hofvermo <i>föddes</i> <sp>Georg Adlersparre</sp> <i>den
28 Mars 1760</i>. Hans barndom framvisar många
originella drag af styrka och sjelfständighet i
karakteren. Redan vid åtta års ålder beslöt han att 
rymma från fadern till Norrige, emedan denne, i gossens
ögon, vid något tillfälle orättvist och hårdt behandlat
honom, och hvilket äfven lär hafva varit förhållandet.
Ensam, med några silfverslantar, skulle han företaga
den äfventyrliga resan till fot, då fadern fick kunskap
om planen och med goda ord måste beqväma sig att
tillfredsställa sonens sårade sjelfkänsla. Han berättade
sjelf denna händelse på följande sätt: Jag hade
visserligen vid flera tillfällen märkt, att min far med någon
förkärlek omfattade mig, framför sina öfriga barn. Mitt
ständigt glada lynne, min frispråkighet voro väl härtill
förnämsta orsakerna och kanske äfven min
oförvägenhet, som synbarligen roade gubben. Allt, som i mina
ögon kunde synas vågsamt, var mitt älsklingsnöje.
Att klifva upp i toppen på de högsta träd, att rida
vall de ostyrigaste hästarne, att vara den första, som
vågade sig ut om vintern på den tillfrusna sjön, att
brottas med bygdens pojkar, hvilket ej sällan slutade
med ganska hårda slag å ömse sidor, voro mina
käraste tidsfördrif. Med allt detta hade jag dock ett
ganska vekt sinne, som åter ej behagade min far.
Det var mig omöjligt att plåga ett djur eller att se
det plågas. En af mina äldre bröder, en ifrig
jägare, kunde jag den tiden ej rätt lida, utan
betraktade honom som en half bödel, den der kunde
ha hjerta att göra ondt åt de vackraste och
oskyldigaste små foglar. En dag hade min far gått ner
till stranden att meta, ett göromål, som han idkade
med passion, sedan podagern förbjudit honom att
vidare förfölja villbrådet i skogarna. Han hade befallt
mig, följa med och bära fiskkorgen. Länge hade en
envis men misstroende större fisk med falska napp
liksom skämtat åt den förrädiska kroken och med
oupphörliga slag i vattnet skrämt bort sina mindre
bröder. Denna näsvishet förargade slutligen den
häftige mätaren; hans tålamod försvann, och den honom
medfödda oron måste nu urladda sin blixt på det
unga föremål, som stod vid hans sida. Seende sin
krok utan bete, befallte han mig att påsätta en
daggmask. Jag svarade, att det var mig omöjligt. Flera
förnyade befallningar med thy åtföljande hot om stryk
uträttade ingenting. Jag stod fast vid min afgifna
förklaring, att det aldrig skulle hända mig att med
vett och vilja plåga ett värnlöst djur. Min fars
tålamod var uttömdt. Sedan han ganska eftertryckligt
straffat den motsträfvige, bad han honom gå och ej
visa sig på länge. Mitt parti att för alltid aflägsna
mig från hemmet var i samma stund fattadt. Jag
anförtrodde mitt beslut åt en gammal tjenare och
lagade mig i ordning till afresan, som skulle företagas
samma natt. Min plan var att gå öfver fjällen in i
Norrige, och att med de silfverstyfrar, jag hade
ihopaspart, skaffa mig en vägvisare. Lyckligtvis kom det
meddelade förtroendet strax till min far, som
skyndade sig att med vänliga ord och lämpor återställa
det goda förhållandet oss emellan samt lofvade mig
att framdeles få följa honom till Stockholm.

Det för Sverige så märkbara året 1772 var
redan långt framskridet. Parti-yran, underblåst af
ståndshatet, hade redan hunnit utbilda sig till en makt
mot makten, hade sönderdelat Svenska folket uti en
mängd factioner, hvilka nu i vildaste förbittring med
hvarandra kämpade om styrelsen öfver landet.
Konungaväldet nedstörtadt från suveränitetens saliga 
solskenshöjder, hade blifvit en leksak i det rådande
anhangets hander, och af den guldsmyckade
hermelinsbrämade purpurmanteln tillverkades rådshattar och
jacobinermössor. Gustaf III, uppstigen på sina fäders
thron, kunde naturligtvis ej smälta en sådan skymf,
dertill var han för mycket snille och riddare. Liksom
en skön idé vaknar upp i skaldens själ och bevingar
den, så vaknade nu inom hans svenska hjerta den
tanken: att med en djerf och honom värdig handling
försona det närvarande politiska förnedringstillståndet
med det förflutna, och återvinna för sig och sina
efterkommande den snöpligt frånröfvade makten, med
hvilken han hoppades kunna civilisera och lyckliggöra
Svenskarne samt förvärfva sig ett glänsande minne i
tideböckerna.

Den lofvade resan till hufvudstaden företogs
ofvannämnda år. Den tolfårige Adlersparre blef
ögonvittne till 1772 års revolution samt huru Gustaf III
knöt näsduken om sin arm, till tecken af sin seger.
Om denna händelse yttrade han sedermera: »Aldrig
kunde jag då föreställa mig, att jag, i en framtid,
skulle blifva den, som borttog detta kläde. Jag
påminner mig likväl tydligt, huru min far denna
afgörande och af honom efterlängtade dag var nöjd och
belåten med det lyckade vågspelet, och att jag frågade
honom, hvad stort och gagneligt Gustaf III uträttat.
Svaret blef, att konungen knäckt sina fiender. På
vidare spörjsmål, hvilka dessa fiender voro, fick jag
veta, att dermed menades »<i>de förbannade Ständerna
och deras kreatur råderna, af hvilka en del ville
utsuga landet och en annan del sälja det till
utländningen</i>. Jag begärde nu få veta hvad ordet
ständer ville säga och fick följande besked: att vid vissa
föreskrifna tider utväljer Svenska folket öfver hela
landet en mängd personer, som gjort sig förtjenta af
det allmännas högsta förtroende och aktning, och att
dessa utvalda jemte några sjelfskrifna kallas rikets
Ständer, och de skola rådslå och besluta om rikets
angelägenheter. Efter hela denna förklaring kunde jag
omöjligt finna något egentligt stort och beundransvärdt
i Gustaf III:s handling. Tvärtom tyckte jag, att
konungen skymfat sina bästa undersåter, så att, när jag
sedan såg honom i spetsen för sina förtrogna, klädd
i blå rock med förgyllda knappar, opudradt hår med
fladdrande lockar, trekantig hatt utan fjädrar samt
med dragen värja i sin högra hand, sade jag till min
far med förvåning, att jag aldrig kunde föreställa mig,
att en svensk konung skulle kunna se ut som en
dansmästare. Ja, han föreföll mig klemmig, lumpen
och löjlig, så att när jag härtill lade min fars yttrande,
att konungen knäckt rikets bästa männer, önskade jag
i min ungdoms öfvermod att tillhöra dessa ständer, i
hopp att med dem kunna i vår ordning knäcka den
usurperande kungen.»

En stor tanka hade sålunda blickat upp i den
tolfårige gossens själ. Så profeterar barndomen ofta
i sin oskuld om framtidens händelser. Så stänker,
någon gång, en droppe ur det eviga ljushafvet ner i
det rättrådiga hjertat, drifver der till blomstring
månget frö, som kanske annars bortvissnat. Dock — en
ren idé går för oss aldrig förlorad, detta är vår tröst.
Låtom oss derföre, som Goethe säger: framför allt
bedja Gud om stora och sköna tankar, ty i dem skola
vi lefva och segra och hafva vår odödlighet!

Vid 14 år skickades Adlersparre till Upsala, der
han de första terminerna ofta deltog i den studerande
ungdomens bacchanaliska samqväm. Snart insåg han
dock förderfligheten af ett sådant lefnadssätt och 
föresatte sig att beträda en ädlare väg. Landshöfding
<sp>Axel Adlersparre</sp> har om sin bror förmält: att
han, redan som ung, visade en ovanlig lätthet att
lära, och att historien utgjorde hans älsklingsstudium.
I Upsala blef han känd som en utmärkt fäktare och
som den skicklige Poraths bästa elev.

Ung och medellös, sålunda utkastad i verlden
måste han tidigt lära sig att bygga på egna krafter,
och han slutade ej förr det mödosamma arbetet, än
han hade blifvit det lösta problemet af hvad de gamle
menade med »en man för sig». Enkelhet, skämt och
allvar i harmonisk förening med hvarandra, kärlek till
rättfärdighet, till sjelfständighet i tanke och handling,
utgjorde de främst framstående egenheterna uti hans
bergfasta karakter, öfver hvilken en intagande godhet
och billighet gemensamt utströdde sitt blida
rosenskimmer. Det rätta, eller nogare taladt, hans begrepp
om det rätta, var den sällan missvisande compass,
efter hvilken han styrde kurs genom lifvet, utan att
just särdeles bekymra sig öfver de stormar, som ofta
rasade kring hans anspråkslöst utrustade farkost. Mot
sina vänner var han en uppriktig och trofast vän,
och sina fiender öfvervann han mången gång med sin
personliga älskvärdhet. Det s. k. verldens bifall hade
för honom ingenting smickrande och lockande. Om
detta yttrar han sjelf: »Min vän, att du hört godt
om mig, bevisar ingenting, bygg derför icke derpå.
Andras loford kunna en dag, och hvilken dag som
helst, upphöra lika lätt och hastigt som de kommit.
Dylikt verkar nu föga på mig; men deremot gör lågt,
lumpet, ogrundadt förtal ej det minsta intryck och
bör, som mig synes, ej göra det: sådant far ju
omkring oss hela vida verlden, hvart man far och
kommer. Det är ett outsägligt lappri, som följer en lika
som skuggan och gör ingenting till saken.»<footnote>Läsning i Blandade Ämnen (ny serie) II häftet.</footnote> Till sin
svärfader skrifver han bland annat: »Räkna ej uppå,
värdera icke det beröm, som någon gång nu, under
medgångens dagar, höres om mig och mitt deltagande
i allmänna angelägenheter: detta är blott dagens
popularitet; dagen efter skall man klandra mig,
isynnerhet som jag positift går min väg fram, utan
afseende på att behaga andra. Värdera mitt ärliga,
mitt trofasta svenska hjerta, ty det skall aldrig svika,
åtminstone förr än det blifvit sviket och knappt då <footnote>Originalbref af den 27 April 1809.</footnote>.»

Som förut blifvit antydt, hade Adlersparre ej
fått någon lärd, men en allmän och åt flera
riktningar utbredd bildning. Han hade uppväxt uti ett
tidehvarf, som man, under åtskilliga omständigheter
betraktadt, icke så orätt kallat tviflets och
profanationens, då en Voltaire, d'Alembert, Diderot, Condorcet
m. fl. andre i spetsen för Encyclopedisterna ryckte
fram att, såsom de sjelfva förkunnade, lösa det
fängslade förnuftets vingar. Det var icke utan att
Adlersparre omfattade dessa nya reformatörer eller
agitatörer med en viss begärlighet, fastän det ej räckte
så länge. Det var en tid, skrifver han sjelf till en
vän, som jag visserligen med mera nöje än
tillfredsställelse läste Encyclopedisterna; men jag bekänner,
att denna begärlighet härledde sig från det nya i
denna slags litteratur och ej af någon långvarig
förtjusning åt de idéer, som uppväcktes till halft lif af
dessa sig så kallande filosofer. Min oförgripliga
mening är, att hade dessa reformatörer i striden mot
jesuiter och annat skenheligt patrask begagnat sig af
hederliga vapen, hade de uppfyllt sin första kallelse, 
som var att krossa fördomar och missbruk, att afslöja
de konstgrepp och nedrigheter, hvilka uppendagligt
föröfvades i kyrkans namn, så hade deras mission 
varit af högsta nytta och största betydelse för tid och
efterverld. Men det berusande bifallet gjorde, att de
snart förbisågo denna kallelse; de ville heldre lysa än
upplysa, heldre uppskaka än lugna, och rodnade
slutligen ej att framkasta satser, så ohyggliga och för
ett ädelt sinne kränkande, att de från sig sjelfva
borttogo icke allenast all aktning utan jemväl all
trovärdighet, såsom t. ex. då d'Alembert förklarade, att det
för menniskan var af föga eller ingen vigt att kunna
upplösa frågorna om sin själ, om Gud och sin egen
bestämmelse samt att den vises valspråk borde vara:
att hafva omsorg om sin kropp, att hvarje nedrig
men nyttig gerning begås utan samvetsagg; eller när
Helvetius uppställer en förteckning på dygder och
deribland äfven <i>ofruktbara</i> och <i>inbillade;</i> eller Diderot,
då han i utbrottet af sitt ursinniga hat mot regenter
och prester utropar: huru det skulle fylla måttet af
hans käraste önskningar att få se den sista konungen
strypt med den sista prestens tarmar. Erkänna måste
jag likväl, att Voltaires qvickhet, ehuru ofta laddad
med sofismens knallpulfver, kommit mig att rätt
hjertligt le; att hans reflexioner icke sällan äro sunda,
blixtrande, träffande och genomförda, att hans tankar
kunna vara intagande och hänförande. Hvad han
yttrar om och mot vår troslära, har ibland förefallit
mig rätt, ibland skeft och med uppenbart uppsåt
uttaladt att såra och profanera. Han har dock ej i
mina ögon hvarken som en Nero eller Diocletianus
förklarat krig emot Christus, eller såsom en annan
Julianus velat återupplifva afguderiet, fastän hans
motståndare sådant påstått. Jemförd med Rousseau, står
han, naturligtvis efter mitt enfaldiga sätt att se,
betydligt högre, då fråga är om bon sens, tankeskärpa,
kritisk blick, klarhet i framställning, o. s. v. Då
Rousseau i sitt poetiska inspirationstillstånd flög
svindlande från ena ytterligheten till den andra, ofta
lysande och kärleksrik, gick Voltaire lugn, beräknande,
stenhård och iskall till sitt utstakade mål. I
förmågan att framkasta giftiga sarkasmer voro båda
öfverlägsna, Voltaire ej mindre, då ban beskrattade
religionsdogmerna, än Rousseau, när han under anfallet
mot regenterne försäkrade: »<i>att om konungarnes makt
härleder sig från Gud, så förhåller det sig dermed
lika som med sjukdomar</i>.»

Den del af Adlersparres tjenstemannabana, som
egentligen tillhör tiden för dessa skildringar, upptager
följande befordringar: år 1775 korporal, vid
Lif-regementet; sedermera qvartermästare, cornett, löjtnant och
slutligen ryttmästare. År 1790 utnämndes han till
riddare af Svärds-orden samt 1791 till
brigad-adjutant. Tog afsked från ryttmästarebeställningen 1793.
Vid krigets utbrott 1808 ingick han åter i tjenst
och utnämndes till major i arméen samt
öfverste-löjtnant och öfver-adjutant. Nedlade befälet samma
år, men återtog det på Wermländska Fördelningens
begäran den 7 Mars 1809.

Såsom militär har han ej varit overksam,
oaktadt inga vunna bataljer pryda merit-förteckningen.
Sysselsättningen inom arméens lägre grader berättigar
sällan till någon skörd af blodiga lagrar. Vi hafva
dock hört af en och annan utaf hans fordna kamrater,
huru man inom Lif-regementet ansåg Adlersparre
såsom en af corpsens utmärktaste officerare.
Sjelfskrifven var han merändels att föra sina yngre kamraters
talan vid förefallande tvistefrågor; och den, som 
uppnått sin önskan att direkte få stå under hans befäl,
ansåg sig väl skyddad för fjeskande förmäns
kittslighet. Särdeles noga var han i tillsynen öfver sin
anförtrodda trupp, att den behandlades med saktmod,
välvilja och förtroende samt framför allt så, att den
utfick sin rätt. Också var han af manskapet
omfattad med en kärlek, gränsande till afguderi.
Adlersparre hade lika lätthet att till sig draga dem, hvilka
berodde af honom, som att hålla det pösande, inbilska
och dumdristiga förmannaväldet på behörigt afstånd <footnote>Följande correspondans visar det tillräckligt.

Bref från General en Chef m. m. Bror Cederström
till Öfver-Adjutanten Georg Adlersparre, högqvarteret
Wenersborg, d. 13 Dec, 1808.

Efter den rapport jag i dag med courir af H:r
Öfver-Adjutanten erhållit, har jag varit nödsakad till de ordres'
utfärdande, som denna courir medför. Det har varit en surpris
för mig att finna H:r Öfver-Adjutantens tänkesätt, sedan jag
på allt sätt visat mitt förtroende; men det är ej ovanligt för
mig att göra misstag på person.
<br><tab><tab><tab><tab><tab><sp>Bror Cederström</sp>.

Svaret härpå var följande: Herr Baron och Generalen
har i skrifvelse af den 13 täckts yttra i afseende på mig, att
det för H:r Baron och Generalen ej är ovanligt att göra
misstag på personer. Detta sårande, förolämpande omdöme är då
belöningen för det aldrig hvilande nit och den välmening,
hvarmed jag från första ögonblicket af min ankomst till Vestra
Ed, och sedan framgent, bemödat mig att efter min förmåga
från H:r Baron och Generalen aflägsna allt bekymmer och alla
ledsamheter. Händelsernas lopp kunna dock en dag återföra
i H:r Baron och Generalens minne, att Tit. haft <i>en</i>
underhafvande, som, då han i vördnadens språk uttryckt sitt
bekymmer för ett helt landskap och en half armées trygghet och
välgång, i och med detsamma nitälskat för sin Befälhafvares
krigs-ära.
<br><tab><tab><tab><tab><tab><sp>Georg Adlersparre</sp>.</footnote>.
Om hans egendomliga sätt att ge ordres, har man 
flerfaldiga berättelser; t. ex. när han till dåvarande
fändriken, numera öfversten för Nerikes regemente Carl
Cederström gaf befallning att med en detacherad corps
kringgå en norrsk postering, med thy åtföljande
något ovanliga och lugnande tillägg: <i>går allt, som det
bör gå, så är det fändrikens förtjenst; misslyckas
det åter, så är felet mitt;</i> eller uppmaningen till
vestra arméens poster i Stockholm: <i>att i händelse
några polisspioner eller andra rackare vilja visitera
edra patronkök, afvisas sådant folk med ett slag på
örat</i>. Uti Finska kriget 1788-90, under
expeditionen till Davidstad, blef han fången, med anledning
deraf att en corpschef ej, enligt öfverenskommelse,
infann sig att understödja anfallet på staden. En
berättelse om denna affär är af Adlersparre egenhändigt
uppsatt och förvaras nu i Lunds bibliotek. Man
finner af en not i denna redogörelse, huru beskyllningen
mot general Armfelt, att hafva varit orsak till
olyckan, icke äger någon grund. Under sin ryska
fångenskap erhöll Adlersparre till bevakning en
kosack-underofficer, hvilken bemötte honom med all upptänklig
välvilja. Rörd öfver ett sådant bemötande, blef
ryssen rekommenderad af honom till dess befäl, och derpå
inträffade den sällsynta händelsen, att några dagar
efter rekommendationen kom ryssen och tackade
Adlersparre, som, genom sitt förord, befordrat honom till
officer. Bland andra medbröder i fångenskapen var
äfven Carl Hinrik Posse, den sedermera ryktbara
svenska fältherren. Åkande i samma vagn, skulle
Adlersparre och han föras till Siberien. I Moskwa
omringade pöbeln de resande och öfverföll dem under
hotelser med ovett. En halfdrucken barbar var nog
oförskämd att uppspringa på hjulet och insticka sitt
genom grimaser vanställda ansigte i vagnen. Med
en kraftig och väl måttad örfil af Posses starka hand
tillrättavisades den näsvise; men detta hade troligen
dyrt blifvit hämnadt, om ej i detsamma chefen för
fångtransporten gifvit tecken till resans fortsättande.
Fyra dagsmarscher från Moskwa upphanns caravanen
af en courir, med nyheten om den afslutade freden
mellan Sverige och Ryssland. Adlersparre blef genast
utväxlad, och då han, på hemresan, i Petersburg gjorde
ett afskedsbesök hos ryska kommenderade generalen,
skänkte denne honom en dyrbar sabel.

Betraktad som författare af militäriska arbeten,
har Adlersparre ådragit sig en välförtjent 
uppmärksamhet. Hans »<i>Krigs-Samlingar</i>» gjorde epok på sin
tid, och uppsatsen om »<i>lätta truppers bildande</i>» har
till och med i våra dagar vunnit bifall, så att en ny
upplaga blifvit utgifven. På hertig Carls befallning
skref han ett kavalleri-reglemente för Lif-regimentet
Det var för att vinna ytterligare kännedom i sitt yrke,
som han företog en resa till Preussen, och lyckades
der göra bekantskap med flere veteraner af den store
Fredriks armé. En i Berlin af honom på tyska
författad afhandling om »<i>Inhuggning med tungt kavalleri</i>»
upplästes af en preussisk hussar-officer på
Gardesklubben, hvarefter dracks författarens skål.

Då Adlersparre första gången lemnade tjensten,
skedde det visserligen till någon del af missnöje med
det sätt, hvarpå arméen behandlades, men förnämligast
för att med full frihet kunna öfverlemna sig åt
ämnen af allmännare interesse. Han förutsåg att stora
brytningar skulle hemsöka hans land, och ville nu,
innan stormarna skulle göra det omöjligt, utbilda sin
tankekraft i arbetet på en närmare kännedom af
Sveriges politiska förhållanden, Svenska folkets traditionela
och nationela lif, och hvad dermed kunde vara 
närmare förenadt. Han blef nu en politisk person, icke
af begär att såsom sådan lysa eller vinna egna
fördelar, utan af den heligaste föresats att i någon mån
vara nyttig för sitt fädernesland. Han fann snart,
att hvad som bidrog till Svenska folkets politiska
afmattning, dess eftergifvenhet för en styrelse, som
ingenting lärt och glömt, med ett ord, hvad som
egentligen eller hufvudsakligen felades nationen, det var
kunskapen om sin styrka och sina rättigheter. Det
var då som han beslöt, att med friska och nya idéer
väcka ett slumrande folk och hos detsamma bilda en
folkopinion och en nationalvilja.

På ett litet men ganska täckt landtställe nära
hufvudstaden, benämndt Ahludden, slog nu Adlersparre
ner sina bopålar. Det var här, som han kring sin
person samlade nästan allt hvad landet i
vetenskapligt och litterärt hänseende hade utmärkt, såsom 
<sp>Calonius, Tingstadius, Melanderhjelm,
Hallenberg, Lehnberg, Kellgren, Leopold,
Silfverstolpe</sp> m. fl. Sjelf hade han såsom litteratör
vunnit anseende. I vitterhetssällskapet Utile Dulci hade
han 1783 tagit högsta priset för sitt poem »<i>De Två
Naturerna</i>», änskönt det hade att täfla med en så
ypperlig sång som Thorilds »<i>Passionerna</i>», jemte
några mindre belöningar. Efter kännares omdöme, med
hvilket hans eget fullkomligt sammanstämde, var hans
skaldeförtjenst obetydlig; hans poesi var, utan att ega
något eget, helt och hållet skuren efter det då
herrskande fransyska modet. Som prosaisk författare
deremot har han vunnit ett så mycket större bifall.
Hans stil är energisk, tydlig, välljudande och har den
utmärkande egenskapen att, som man säger, slå
spiken på hufvudet. <sp>Nils von Rosenstein</sp> äfvensom
<sp>Crusenstolpe</sp> i sina »Politiska Åsigter», hafva kallat
hans prosa »klassisk»; en annan, lika competent
domare har yttrat: »att pennan i Adlersparres starka
hand äfven var ett tveeggadt svärd, som ömsom klöf
och skiljde, fördt af forskningens blick, sanningen från
lögnen, ömsom högg som ett slagsvärd dumheten till
jorden <footnote>A. Grafström.</footnote>.» Det märkes genast, att Adlersparre tänkte
hvad han skref, och tänkte det klart och varmt. Som
brefskrifvare var han en af de lyckligaste; hans bref
äro mönster af enkelhet och ett sundt omdöme, som
ofta älskade att kläda sig i skämtets och ironiens drägt <footnote>Biografiskt Lexicon.</footnote>.

På Ahludden börjades och fortsättes den förut
antydda tidskriften <i>Läsning i Blandade Ämnen</i>.
Regeringen gjorde väl alla möjliga försök att afbryta en
verksamhet, som fint och skickligt förstod att blotta
och påpeka svagheter och inympa eldfängda principer
hos det godtrogna folket. Man lät utgifvaren förstå,
huru hans tystnad rikt kunde betalas, huru hans
fortsatta skriftställeri hårdt kunde straffas. Det ena som
det andra verkade ej; och, när man slutligen ej hade
annat medel qvar än det dåliga att anlita
åklagaremakten, vanns det negativa resultatet, att tidskriftens
aktier betydligt höjdes i allmänna tänkesättet.
Adlersparre var och förblef den medelpunkt, kring hvilken
de nyväckta politiska idéerna vände sig; och, om man
å ena sidan i honom sjelf såg endast rebellen och
samhällslugnets förstörare, betraktade man honom från
den andra såsom sanningens och frihetens sakförare —
under den gemensamma benämningen »Philosophen på
Ahludden».

Det tycktes emellertid vara Adlersparres öde, att
såsom en tryckfrihetens martyr börja och sluta sin 
skriftställarebana. Hans ofta upprepade förklaring: <i>att
ordets frihet är tankans välde</i>, är en vacker devis
på hans blanka riddaresköld. Att han genom denna
sin obegränsade kärlek till offentligheten och i följd
af sitt eget samvetes renhet kom att öfverträda
brukets fordringar och åskådliggöra tankar och gerningar,
som ännu tillhörde tystnaden och mörkret, — var
mindre ett fel än en brist på förmåga att böja sig
under en lag, synbarligen tillyxad af enfalden och
skuggräddslan. Skriftvexlingen mellan Adlersparre och
hof-canzleren Zibet i anledning af indragningen af ett
Bihang till Läsning i Blandade Ämnen, utgör lika
mycket en lefvande målning af det tryckfrihetstvång, som
år 1802 rufvade öfver Sverige, som ett tydligt bevis,
att utgifvaren till den åtalade skriften just var rätta
mannen att protestera mot olämpligheten af sådana
regeringsåtgärder. Det var en uppsats om
»Souveräniteten», som i nämnde bihang hade föranledt
seqvestern och dessutom mycket uppretat vederbörande. I
ett bref till Adlersparre af den 23 Juni 1802 yttrar
Zibet: »att renlärigheten af afhandlingen bestrider jag
alldeles icke; men den torde vara fattelig för få
läsare och följaktligen kunna missleda många. Politiska
metafysiken, som säkert verkar mera ondt än godt,
har lyckligtvis kommit ur mode. Att ånyo göra den
till ett träto-ämne blefve likaså litet gagneligt som
det företag, att genom frågor och erinringar om adelns
bestämmelse uppväcka en nästan glömd syskontvist
emellan stånd, dem sämjan bör förena. Vore
afhandlingen om Förnuftsmoralen (ett annat stycke i nämnde
bihang) icke en satir, så vore den afskyvärd. Men
är väl stämpeln af skämt nog synlig?» o. s. v. På
dessa halfva försök att försvara en sjuk, eller rättare
dålig sak genmälte utgifvaren bland annat: »I den
öfvertygelse jag är, att den skrift jag utgifvit, ej
allenast till form och innehåll är fullkomligt obrottslig,
utan af verklig nytta både i politiskt, moraliskt och
ekonomiskt afseende, ämnar jag yrka upprättelse, så
länge en laglig utväg dertill gifves, och jag skall
derunder sorgfälligt undvika den skymfen, att någon
oväldig skulle få skäl att tycka, det jag vore i strid med
lagarna. — Efter hvad jag ser af Tit. bref, skall nu
mera allt i litteraturen, äfven af det renläriga, som
af någon <i>anses vara fatteligt för få och följaktligen
kan missleda många</i>, behandlas såsom olagligt;
likaledes allt, hvad som kan blifva ett träto-ämne, och
äfven hvar och en vetenskap, som anses hafva
kommit <i>ur mode</i>. Jag ser vidare af samma bref, att,
när man afhandlar ett ämne, gør man det, utan
afseende på huru det afhandlas, till ett <i>träto-ämne</i>.
Jag torde ej vara berättigad att häröfver yttra hvad
jag tänker. Jag har i samma bref fått emottaga den
skäligen direkta förebråelsen, att hafva väckt osämja
emellan de Svenska riksstånden, och denna förebråelse
förekommer mig nog stark. Om det är sannt, hvad
som i alla landsändar påstås, att Svenska adeln aldrig
i mannaminne varit med mera vänskap och
högaktning ansedd af den talrika allmänheten än under de
tre sistförflutne åren, så vet jag visst, att i de
kretsar, der jag för min ringa del kunnat äga en skymt
af accidentelt inflytande, har jag åtminstone icke
motverkat denna nya böjelse, och jag tror mig aldrig
med mina grundsatser, mina egenskaper, mitt sätt att
handla och vara hafva ådragit det stånd, hvaraf jag
är medlem, hat, vedervilja eller förakt af tänkande
och dygdiga menniskor. Att jag i en ströskrift, af
hvilken jag varit utgifvare, intagit en afhandling, som
grundligt och oväldigt visat Svenska adelns tredubbla
sanna bestämmelse samt isynnerhet dess
constitutionella pligter; att jag sjelf genom några strödda
erinringar öfver samma afhandling sökt gifva all den
skugga och förhatlighet jag kunnat åt <i>fala tänkesätt,
fala handlingar, arbitrage och våldsamhet i
embetsmäns grundsatser och verksamhet;</i> att jag vidare
genom dessa erinringar uppkallat en vederläggning, som
gifvit ny styrka åt de begrepp om Constitution och
Lag, förutan hvilkas allmänna godkännande och
efterlefnad samhället skulle i mer eller mindre mån likna
ett afrikanskt röfvarenäste; detta är den åtgärd,
genom hvilken Tit. funnit för godt att tro, <i>att man
uppväcker en nästan glömd Syskontvist emellan Stånd,
dem sämjan bör förena</i>. — Tit. sätter i fråga,
huruvida Stämpeln af skämt är nog synlig i den, i det
nu seqvesterade Bihanget, intagna afhandlingen om
Förnuftsmoralen. Med den uppriktighet, hvaraf Tit.
täckts gifva mig exempel, vågar jag i anledning deraf
yttra den enskilda öfvertygelsen, att under de sist
förflutna 200 åren skola Sveriges domstolar,
embetsmän och läsande allmänhet aldrig hafva kunnat
misstaga sig derpå; och att under de nu instundande 100
åren skola de näppeligen kunna, <i>med hvad
bemödande som helst</i>, bringas till denna grad af enfald.»

Tager man aldrig så litet i betraktande, <i>när</i> och
till <i>hvem</i> dessa ord uttalades, ord påminnande om
romare-språket under republikens vackraste dagar, så
måste det erkännas, att Adlersparre vid detta tillfälle
stod långt framom sin för all offentlighet skuggrädda
tid, — liksom han gjorde det 29 år derefter, då han
inför rättens skrank, äfven anklagad att hafva något
för djerft hoppat öfver tryckfrihetslagens lutande
råmärken, tilltalade sina domare sålunda: »Jag har i alla
tider tyckt mig förmärka, att en stigande allmän 
upplysning, att en upphöjd och förädlad tidsanda, att
isynnerhet det sanna, constitutionela nitet för mensklig
frihet, för medborgerliga rättigheter, ofta eller alltid,
stundom långsamt, ej sällan ganska snart, gjort
orimliga, våldsamma, vansinniga, grymma, menskliga
förnuftet, menskliga värdigheten, menskliga sällheten
kränkande och förnedrande lagar, alldeles overksamma. Så
kunde, för att anföra ett svenskt exempel, trollpackors
bålbränning ej äga rum mot slutet af den tid, då vår
lag föreskref att den borde ske; ännu mindre skulle
ett sådant lagbud kunna gå i verkställighet <i>nu, i vår
tid</i>, pris vare en allmän lifvad rättskänsla. Under
denna synpunkt har jag ansett och anser oafbrutet
det hemlighetsfulla töcken, den skymning eller kanske
rättare det djupa sjömörker, hvarmed någon gång
regeringsmakten, och äfven kanhända den lagstiftande,
sökt omgifva och från nationens seende, oförvillade
ögon undangömma dess vigtigaste angelägenheter.
Under denna synpunkt har för mina ögon den
diplomatiska hemlighetsandan alltid visat sig. Den har,
enligt all gammal och ny historias vittnesbörd, gjort
de flesta folkslag och sjelfva menskligheten i
allmänhet mera ondt, än till och med den fordna andeliga
och den ännu i vissa delar af vårt jordklot
herrskande, hyllade och både kraftfullt, lättsinnigt,
tanklöst och oförskämdt använda politiska intoleransen och
förföljelse-andan.»

Riksdagen 1800 i Norrköping blef ett
vidsträcktare fält för Adlersparres statsmanna-egenskaper. Han
uppträdde här i oppositionens leder och erkändes
såsom en af partiets hufvudchefer. Ledamot i Hemliga
Utskottet blef han genast i tillfälle att ådraga sig en
allmännare uppmärksamhet. Första gången han tog
en lifligare del i diskussionen, var rörande en väckt
fråga om uppenbarandet af Riksgäldskontorets och
Bankens tillstånd. Adlersparre menade: »att om fråga är
om nödvändigheten af att gifva samtliga garanter af
rikets gäld en fullständigare kunskap om det verks
styrelse, som har denna gälds betalning till sitt enda
ändamål, är saken så enkel, så utredd af en flerårig
olycklig erfarenhet, så oberoende af några okända
omständigheter, att den icke lärer behöfva någon annan
utveckling än den, som af öfverläggningarne derom in
pleno uppkommer. Men annorlunda förhåller det sig
kanhända med den hemlighet, som omgifver Banken. Det
torde vara nödigt, att kännare af detta verks allmänna
tillstånd först hördes öfver den föreslagna förändringen
i den förut vanliga instructionen i Banko-utskottet,
innan densamma med dess följder vidtoges eller
förkastades, o. s. v. att till herrar Bankofullmägtige och
revisorer öfverlemna följande frågor: 1) huruvida det
för Bankens bestånd kan vara vådligt eller ej, att dess
belägenhet i närvarande stund uppenbaras? 2) Om
det icke med Bankens primitiva inrättning och med
dess väsendtliga ändamål kan förenas, att i framtiden
en fullständig, ehuru summarisk underrättelse om dess
tillstånd årligen af fullmägtige och vid hvarje revision
af revisorerna kungöres? 3) Till hvad del en sådan
publicitet kan vara skadlig, samt till hvad del
oskadlig?» Härpå följde en anhållan till landtmarskalken
att göra adeln den proposition: »Om icke det ämne,
hvarom vi nu rådslå, må, i det som angår Banken,
remitteras till det utnämnda Banko-utskottet, hvars
ledamöter skulle äga att, sedan de aflagt den förut
brukliga eden och af de inkomna berättelserna om
Bankens tillstånd gjort sig derom underrättade,
företaga sig detta ämne till pröfning och deröfver sitt
betänkande aflemna, samt att frågan om kungörandet 
af Riksgäldskontorets tillstånd må emellertid hvila;
hvarefter adeln kunde på en gång öfver dessa bägge
frågor fatta sitt beslut.» Sedan Adlersparre sålunda
afgifvit sitt påstående, ropade många om proposition
härpå. Landtmarskalken svarade: att hvad frågan om
publiciteten af Bankens förvaltning angår, ämnade han
för ståndet framställa den till bifall; men om den
sednare, rörande Riksgäldskontorets, vågade han ej, på
grund af 47 § regeringsformen, göra proposition. På
vidare uppmaning af Adlersparre, erhölls samma svar,
hvarpå den förre i ett långt anförande bevisade, att
landtmarskalken oriktigt uppfattat §:ns betydelse och
afsade sig sitt rum i Hemliga utskottet — samt i
dristiga ordalag antydde motiverna till ett sådant
beslut.

Fortfarande en verksam deltagare i
riksdagsfrågornas noggranna granskning, alltid till hands att
afklippa regeringens ömsom fint, ömsom alltför öppet
ådagalagda begär att inleda nationen i riksvådeliga
äfventyr, var och förblef Adlersparre alltid vaksam
på sin post. Hans anföranden voro dock ej många;
men huru de uteslutande rörde sak, vittnar bland
andra hans den tiden som ett mästerstycke af logiskt
sammanhang ansedda anförande, med anledning af den
realisationsplan, Hemliga utskottet föreslagit. Som denna
uppsats stämplar mannens innersta tankar öfver ett
af de vigtigare ämnen, som kunna förekomma, och
således bidrager till den närmare kännedomen af hans
statsmanna-vuer och hederliga politik, anse vi det
lämpligt att här återgifva talet i dess helhet.

»De flesta förslag till förbättrande af rikets
finanser, som vid detta riksmöte blifvit uppgifne, äga
gemensamt den förtjensten, att icke utgå från någon
nymodig theori om helgden af statsförbindelser. I
hänseende till rättmätigheten, äro de fullkomligen
enliga med nästan alla förutgående äldre och nyare
finans-operationer i vårt land.

Den vanliga methoden att betala allmänna
skulder, har hittills varit den: att, efter behofvet, höja
det hårda myntets räknevärde. Derigenom har 
småningom en mark silfvermynt kommit att betyda, i
stället för en vägen mark, ungefärligen <sup>1</sup>/<sub>10</sub>:dels lod
silfver. Derigenom har under loppet af ett halft sekel
det nominela värdet af ett myntadt skeppund koppar
efter hand ökats från 150 till 225, 270, 300, 360,
540 och slutligen 900 daler kopparmynt

Då man ej velat eller kunnat vidtaga detta
banqueroute-system eller — för att nyttja ett uttryck
af bättre ton — denna devalvations-method, har man
sökt en annan af lika säker verkan. I stället att
höja det mynts räknevärde, hvarmed man betalade,
har man minskat värdet af skulderna, som dermed
betalades. Realisationen af konung Carl XII:s
mynttecken och myntsedlar är den fullkomligaste
finans-operation af detta slag.

Men deraf att staten i fordna tider, lindrigt sagdt,
ofullkomligt uppfyllt sina förbindelser till inländska
fordringsägare, måste väl icke följa, att staten alltid
skall lemna sina förbindelser af lika art ofullkomligt
uppfyllda. Icke allenast rättvisan, utan äfven
klokheten (om dessa ord verkligen kunna äga stridiga
bemärkelser) bjuda motsatsen. Den förra kan aldrig
afvika ifrån den enkla föreskriften, att en ingången
förbindelse skall fullgöras efter bokstafven. Den
sednare inser den gifna vådan af, att under stort behof
af allmänna förtroendet, likväl genom uppenbar
pligtförgätenhet upplösa sjelfva den styrka, just detta
allmänna förtroende i annat fall kunnat gifva samhället,
under dess ärliga bemödande att afbörda sig ingångna
förbindelser och sätta en gräns för oredan i dess
penningeverk.

Hur öfverensstämmer det då med hvad rättvisan
bjuder, att med makten i hand tilldöma sig sjelf
rättigheten, antingen att efter 10 år inlösa reversen, som
enligt gäldenärens förbindelse alltid borde inlösas vid
uppvisandet, eller att infria utgifna skuldförbindelser med
mindre summor än de till hvilka gäldenären sig förbundit?

Huru öfverensstämmer det med klokhetens bud
eller varningar, att just i den stund, då man anser
allmänna förtroendet vara den källa, ur hvilken
hjelpen skall uppkomma, genom en närvarande trolöshet
i statsförbindelser beröfva sig den fördeln, att någonsin
i framtiden blifva trodd?

Har man vederbörligen sörjt för den svenska
banko-kapitalistens säkerhet, då man genom ett
beslut, som dessutom i alla afseenden rakt motsäger
Bankens förbindelser, låter den silfverfond, hvarmed
bankosedlarne dagligen borde infrias, i stället uppväxa
till ett ansenligt samladt förråd, som genom ett nytt
och icke olagligare beslut än det föregående, kan
tillgripas hvar som helst och kan användas till hvad
som helst?

Har man bättre och redligare sörjt för samma
säkerhet, då man låter nyssnämnde banko-kapitalist,
jemnlikt med nu, varande ägare af riksgäldsmynt, dela
vådan af ett pappersmynt, som skall hållas i värde
genom en silfverfond, hvars framtida verklighet till
en dryg del beror af en supponerad förmåga och en
mera påräknad än gifven vilja att använda den, och
hvars beslutna och kända belopp tros kunna hålla en
till numerären dubbelt större sedelmassa i verkligt och
oföränderligt värde?

Har man byggt sitt system på en verkligen fast
grund, enär detta, som nyss sades, hvilar på den 
förmodan, att man ur ett visserligen icke i allmänhet
rikt samhälle, skall inom en tid af ett eller två år,
och oberäknadt den vanliga och i alla fall förhöjda
beskattningen, kunna till statens tjenst framlocka och
framtvinga millioner riksdaler i silfver eller andra
redbara varor?

Huru har man fortfarit att för denna byggnad
bereda fast grund, när man trott sig genom denna,
icke i verkligheten, utan i förmodan framlockade och
framtvingade bestämda summa af millioner riksdaler
kunna hålla en till räknevärdet dubbelt större summa
pappersmynt, i verkligt silfvervärde. Skall en af 
gäldenären sjelf nyss besluten rabatt, skall det osäkra,
både i förmågan och viljan att brådstört utgöra
millioner i ny skatt, skall det tvifvelaktiga i
tvångslagarnas verkan mycket bidraga antingen att i rörelsen
qvarhålla de utgifna sedlarna, eller att väcka deras
innehafvares omtanka, att skyndsamt anlita
realisationsfonden, innan den ännu blifvit uttömd?

Har man med mognad klokhet valt sin tid, då
man beslutat, att efter två nyss förflutna
missväxtår, och då de flesta näringar äro i verkligt aftagande,
inom en ganska inskränkt tidrymd, och utan allt vilkor
af dessa aftynande näringars återkomna förmåga,
uttvinga de millioner i redbarheter, hvarmed man tror
sig på en gång kunna liqvidera hela riksskulden?

Tycker man sig på allvare riktigt uppfylla sina
förbindelser till den inländske fordrings-ägaren, när
man af de två tredjedelarne af hans ostridiga fordran
afdrager <sup>1</sup>/<sub>6</sub>:del, och när den återstående <sup>1</sup>/<sub>3</sub>:delen
liqvideras med ett mynt, som redan i sin födsel går med
<sup>1</sup>/<sub>6</sub>:dels rabatt, och tillika har den egenskapen, att
kunna falla vida under det värde, som återstår sedan
denna sjettedel deraf blifvit afdragen.

Har man icke, vid detta sätt att liqvidera en
inländsk riksskuld, något oblygt förgätit, ej allenast
att rättvisan bör jemnlikt utöfvas mot både den rika
och den fattiga, utan äfven, att den mindre förmånligt
lottade samhälls-ledamotens välfärd bör derjemte med
verklig ömhet vårdas? Och har man kunnat så 
alldeles förgäta, att riksgäldsmynt i allmänhet icke finnes
tecknadt i skuldsedlarne till penninge-mannen och icke
ligger i den rikas gömmo, utan har i sednare tider
nästan exclusivt utgjort de mindre förmögna 
samhällsklassernas egendom?

Har man vunnit det vigtiga och sökta
ändamålet, att förskaffa riket den fördelen att äga blott en enda
myntfot; när riket, genast vid den föreslagna
finansplanens första verkställighet, kommer att äga två, att
när riket sedermera då de sista verkningarne af denna
plan, af ingreppen i allmänna förtroendet, och af en
otillräcklig realisations-fond, visat sig, kommer att äga
tre slag af mynt, nämligen riksdaler i silfver,
riksdaler i bankosedlar utan realisations-fond och riksdaler
i courant-sedlar, alla af ganska olika och ombytliga
värden i förhållande till hvarandra?

Har man genom en finans-plan af dessa
åtminstone mycket sannolika verkningar, verkligen med
rättvisa, klokhet och ömhet sörjt för egendoms-säkerheten,
för statsverkets sjelfbestånd, för den penningelönta
embetsmannens framtida utkomst, och i allmänhet för
de mera behöfvande samhällsklassernas välfärd?

Har man icke snarare uttömt de sista krafter
samhället för det närvarande äger, utan att derföre
hafva beredt samhället någon glad utsigt i
framtiden?

Jag har genom dessa frågor öppenhjertigt yppat
de vigtiga betänkligheter, som efter min öfvertygelse
åtfölja hvar och en vid detta riksmöte hittills
uppgifven, och af mig känd finans-plan. Dessa
betänkligheter kunna hos mig icke upphöra, förr än jag ser
den växande samhällsförmågan, efter hand och i den
mån hon uppkommer, användas att efter bokstafven
fullgöra samhällets förbindelser. En klok och redlig
enskild man, som utgifvit flera skuldsedlar, än han
med sin årliga inkomst och utan att beröfva sig sjelf
förlaget till den näring han drifver, på en gång
förmår inlösa, skall troligen upphöra att utgifva flera
skuldsedlar och utfästa sig att årligen inlösa några
af de redan utelöpande. Han kan på detta sätt
uppfylla sina förbindelser; hans näringsfång upphör icke
att vara riktande; hans skuldsedlar antingen bibehålla
eller återvinna deras riktiga värde; och hans kredit
förblifver orubbad. Gäldbundna stater göra förmodligen
väl, när de följa detta exempel af förnuft och redlighet.»

En så direkt anspelning på vederbörandes
financiela tillgöranden skulle naturligtvis i den på
samhällets höjder triumferande statsklokhetens ögon
ytterligare stämpla den frimodige talaren såsom en jacobin
af farligaste slaget. Deputationen af den 29 Maj,
denna skamfläck i svenska ridderskapets häfder, gjorde
ett snart slut på Adlersparres
riksdagsmannaverksamhet. Uppbragt öfver ett sådant våld mot en
lagstiftande församling, ett så uppenbart förbiseende af det
rätta och anständiga, och sedan han fåfängt flera
gånger protesterat mot Deputations-projectet,
förklarade han med sin vanliga bestämdhet sig icke vilja
deltaga i öfverläggningarne på detta riddarehus <footnote>Adlersparre omtalade med förlåtlig förtrytelse de
kabaler och skandaler, med hvilka hofpartiet, under Tolls och
Brahes ledning, sökte att göra sig fruktadt och inflytelserikt.
Konungafavoritens cour för en brorsdotter åt grefvinnan Brahe,
var endast ett fint spel att få landtmarskalkens egen
höggrefliga person som en marionett i sin hand. Det lyckades
otroligt väl och ända derhän, att den duperade grefven dresserades
så väl, att han, hvad som den tiden allmänt försäkrades,
apporterade Tolls näsdukar. Skjöldebrands uppgift (se Biogr.
Lexicon) antyder det sålunda: att Toll representerade inför
Brahe konungens vilja, och denna kunde Toll framkalla genom
att visa, att det han ville var mot jacobinismen, än hvilken
kungen ej kände något farligare spöke. Således, om Toll ej
hunnit förut träffa Brahe och underrätta honom, då han skulle
vägra eller bifalla något, så hade Toll en kulört och en hvit
näsduk. Då den ena i blinken upptogs, visste
landtmarskalken att vägra, då den andra sväfvade i generalens hand, att
bifalla t. ex. begäran om proposition o. d. Till den grad
våldförde sig despotismen på den sjelfständiga öfvertygelsen, att
officerare, som, i följd af sin medborgerliga rätt, vågade rösta
med »Patrioterne» — i hemlighet underrättades att deras
carriere vore stängd och att man inväntade afskedet. De åter,
som läto bruka sig att springa hofvets ärenden och framför
allt lyckades att bland de missnöjda göra omvändelseförsök,
försäkrades om kunglig nåd och bevågenhet. Den snillrike
författaren till Skjöldebrands biografi, förmäler att det var Toll,
som, både efter Hamiltons och Skjöldebrands påståenden,
tvingade Brahe att förklara sitt uttryck: <i>det förstås af sig sjelf</i>,
ha varit hans enskilda mening, och ej hans ord som
landtmarskalk. Toll uppmanade honom offentligt att bruka sin
makt, och han afskickade en deputation med ett icke justeradt
protokoll till de andra stånden, att voteringen angått ej blott
<i>den inrikes skuldens betalande, utan ock den utländska samt
den öfriga bevillningen</i>, ehuru landtmarskalken svarat två
gånger: <i>det förstås af sig sjelf</i>, på Carl De Geers fråga tvänne
gånger om icke voteringen anginge endast den inrikes skuldens
betalande, och om icke både den utländska skulden samt den
öfriga bevillningen vore utom all fråga?</footnote>.


Vi hafva sagt, att Adlersparre i många af sina
idéer stod framom eller före sitt tidehvarf. Några af
hans efterlemnade anteckningar från 1798 till 1809 
rättfärdiga påståendet. Bland dessa nämna vi särskildt
ett påbörjadt men ofulländadt »Project till ny
Regeringsform»; ett fragmentariskt vältalighetsstycke,
benämndt »Samhällsordning och Samhällslif»; en mindre
uppsats, kallad »Min politiska Religion». Flera tankar
särdeles i den sednare afhandlingen, närma sig mycket
de åsigter, som utgöra dagens lösen och ära.
Följande utdrag skola intyga sanningen i våra ord.

<tab>I.
<br>
Lagen skall skydda alla medborgare lika. Den
måste freda oss för all godtycklig behandling.

<tab>II.
<br>
Lagen måste försäkra medborgaren vid lika
rättigheter, till alla förmåner och embeten i staten.

<tab>III.
<br>
Representationen måste blifva folkenlig, om
kastinflytelsen skall upphöra. Folk-representationen bör
skaffa oss den lagen, som bestämmer medborgares
ömsesides skyldigheter och rättigheter, så kort, så
bestämd, så tydlig, som möjligt är; så att, vid
tydningen af den, medborgaren icke kan blottställas för den
låga hämnden och egennyttan.

<tab>IV.
<br>
Folkets fullmäktigade böra för framtiden
bestämma en national-representation, mera ledande till sitt
ändamål, än den förut varande.

<tab>V.
<br>
Det är en sanning, redan medgifven af hvarje
tänkande, att stånds-åtskillnaden är ett påfund från
aflägsna tidehvarf, och ej mera är lämpligt i detta vi
lefva. Alla tiders historia visar oss, att i alla stater
denna åtskillnad alstrat de olyckligaste följder. Å ena
sidan ett förolämpande högmod, förtryck och
privilegier — å andra sidan afund och hämnd.

<tab>VI.
<br>
Medborgares gemensamma väl fordrar ett redligt
förvaltande af statens medel — det vill säga de
skatter, dem medborgare, oftast med den största uppoffring,
utgifva till statens behof. I följd af denna sats är
gifvet: att all möjlig besparing måste iakttagas. Alla
öfverflödiga embeten indragas och tjenstemännens
antal bestämmas till de blott nyttiga. All lysande
representation är en chimère — den betungar staten,
utan att till det minsta gagna den.

<tab>VII.
<br>
Redovisningen för statens medel bör hvarje år
från predikstolarne kungöras, på det att folket må
vara i tillfälle att se, att dess uppoffringar för
allmänt väl, till sitt ändamål, redligt och sparsamt
användes.

<tab>VIII.
<br>
Beskattningen bör vara bestämd efter grunder,
som äro billiga. Den bör endast upptagas under dessa
benämningar: Egendoms-, Persons- och Näringsskatt.
Härigenom blir redogörelsen enklare och mera fattbar
för den i sådana ämnen mindre kunnige.

<tab>IX.
<br>
Jordens beskattning efter hemmantal är osäker.
Den är ännu mer, den är orättvis. Den torde bättre
bestämmas efter visst för hvarje geometriskt
tunneland, som är i häfd och bruk. Det näringstvång,
äldre lagar beredt, torde vara tid upphäfva; och den
idoge en gång få använda sin verksamhet på hvad
ställe och sätt, som helst han vill, då han till staten
erlägger sin näringsskatt.

<tab>X.
<br>
Alla toma titlar böra försvinna. Staten skall ej
riktas på något sätt, som möjligtvis kan nedsätta
medborgarens personliga värde eller göra honom svag
för och beroende af nåd. Nåd är något som blott
bör äga värde för brottslingar.

<tab>XI.
<br>
Vid frågan om brottmål bör den största
uppmärksamhet visas personliga säkerheten.

<tab>XII.
<br>
Det sätt lagen antagit, att med värjemålsed freda
sig, är en lag, stridande mot förnuftet. Den
anklagade bör antingen kunna dömas skyldig, eller är han
fri. Emellan dessa båda vilkor gifves icke något
mellanrum.

<tab>XIII.
<br>
I fråga om dödsstraff är lagen stridig mot
rättvisa och mensklighet. Den brottsliges förbättring kan
med detta straff icke vinnas; — och i afseende på
varningen för andra, är detta ej verkande.

<tab>XIV.
<br>
Dödsstraffet strider mot rättvisan — så vida i
lagens namn då utöfvas samma brott, för hvilket den
anklagade skulle lida. Det strider mot menskligheten,
att med lugn och methodiskt kunna låta verkställa
det. Oftast dör en sådan olycklig i den grufligaste
sinnesförfattning. Oftast beror dess straff på
omdömet, som en, kanhända mindre kunnig läkare, vid
besigtning gifvit; och måhända grundlägges ofta den
anklagades rysliga öde af en domares ransakning, som
möjligen icke hade förstånd nog för att granska och
utreda med den noggrannhet, som vid ett så vigtigt
ämne hade varit nödigt; och den klokaste öfverdomare
måste ändå hemta skälen för sin dom af en sådan
ransakning.

<tab>XV.
<br>
Snart sagdt alla staters brottmålshistorier lemna
oss de rysligaste exempel på oskyldige, som straffats
till lifvet. Ett sådant mord kan ingen makt
godtgöra.

<tab>XVI.
<br>
En brottsling bör få lefva, för att kunna
förbättras. Men det bör ock sörjas för dess bättring.

<tab>XVII.
<br>
Till ett samhälles väl bidrager i betydligaste
måtto en ren och sund religion. Den bör vara enkel,
så, att den för det inskränktaste begrepp är praktisk.
Den bör grundas på dessa höga sanningar: Gud,
Dygd och Odödlighet.

<tab>XVIII.
<br>
Våra trosformer, påkastade oss af förflutna
seklers kyrkomöten, tarfva öfverseende och correction.

<tab>XIX.
<br>
Begreppet om Gud och moralitet bör icke vara
bygdt på någon fördom, på någon sats, som ej kan
bevisas. Sedolagen visar menniskan sina pligter, och
från vår förmåga att vara dygdige, följer
skyldigheten för oss, att vara det. Utan förmågan att
vara dygdig, vore menniskan blott till hälften
menniska.

<tab>XX.
<br>
Det är af yttersta vigt, att folk-lärarne, i sådan
egenskap uppfylla sin bestämmelse; att desse bilda
menniskorna till sedlighet, och att deras åtgärd ej
stadnar vid blotta ceremonier, — utan förnuft —
utan syftemål.

<tab>XXI.
<br>
Lagstiftarne måste derföre stadga något i
afseende på ungdomens moraliska danande; och
folkläraren förpligtas, att bilda nationen — säga och
utveckla sättet huru man skall blifva god medborgare
och ädel menniska.

<tab>XXII.
<br>
I förra afseendet böra de inplanta lydnad för
lagarna, visa medborgarne i följd af dem, sina
skyldigheter — men också visa dem deras rättigheter —
med exempel af historien ställa för deras ögon de
stater, der menniskovärde och rätt blifvit
misshandlade och tryckta af våld och makt. Föreställa dem,
hurusom patrioter vågat lif och blod emot tyranniet,
och hurusom mensklighetens kraft länge tryckt, bryter
bojan, för att återtaga den rätt, våldet nekade.

<tab>XXIII.
<br>
För medborgarens danande till god menniska,
bör folkläraren uppmuntra till inbördes kärlek och
öfverseende med hvarandras ofullkomligheter. Visa
honom, huru ingen lycksalighet är möjlig utan
dygden; och i hvad förbindelse uppfyllandet af pligterna
emot andra, stå till ens eget väl.

<tab>XXIV.
<br>
Korteligen, de böra utveckla allt, som bildar till
godt barn, god fader, maka och menniska. Mystiken
hör alls intet till Sedoläran.

<br>
Sina litterära sysselsättningar afbröt Adlersparre
aldrig, ehuru de väl behöfliga hvilostunderna emellanåt
kunde tyckas något långa. De användes dock mer
att ur goda arbeten hämta näring åt en efter
upplysning ständigt hungrande ande, än såsom offer åt
sysslolösheten. En granskare har sagt: <i>att ett begär
efter beqväm overksamhet låg ständigt som en
regnsky öfver Georg Adlersparres för öfrigt klara
själshorizont</i>. Huru det nu förhåller sig med denna
»overksamhet», vilja vi närmare skärskåda och tro oss bäst
kunna gendrifva det haltande påståendet med att
anföra de resultater, som, för att sätta tro till 
tillvitelsen, måste betraktas som adopterade barn af lättjan.
Våra protester skola ej bli sväfvande, ej sockrade af
smicker; vi upptaga blott, att Adlersparre bevistat
tvänne krig; anfört en revolutions-armé; väsendtligt
bidragit till en statshvälfning; innehaft de högsta
förtroenden, som gerna kan lemnas en medborgare, både
som representant och embetsman; att han iordningsatt
ett förfallet län, samt att han, under mellanstunderna
af dessa offentliga handlingar, riktat svenska
litteraturen med följande arbeten: <i>tvänne häften Samlade
skaldestycken</i>, en årgång (3 häften) af tidskriften
<i>Läsning för Landtmän;</i> fyra årgångar (38 häften) af
tidskriften <i>Läsning i Blandade Ämnen;</i> åtskilliga
öfversättningar, hvaribland må nämnas: <i>Engelska sättet
att leda vatten ifrån mossar</i>, efter Elkingstons
grundsatser; <i>Economiska annaler</i>, i vetenskaps-academiens
namn men af Adlersparre utgifna och i hvilka många
uppsatser äro af honom; <i>Namnkunnige statsmäns
lefverne; Anmärkningar vid boken Tessin och Tessiniana</i>
samt <i>Svar</i> på en deraf föranledd anti—kritik;
åtskilliga <i>Tal i Mariestads landthushållningssällskap; Sex
häften Krigs-Samlingar; Carl XII:s krig i Norrige;
Om lätta truppers bildande; ett Kavalleri-reglemente;</i>
tvänne häften <i>Samtal i de dödas rike;</i> nio delar
<i>Handlingar rörande Sveriges äldre, nyare och nyaste
historia; Blick på de äldre Wasa-konungarnes och
isynnerhet Carl IX:s och XI:s regentvärde</i> samt flere
större och mindre efterlemnade original-uppsatser,
såsom <i>Förtroligt samtal emellan X och Y om 1812 års
politik; En blick på Svenska chartan; Munk och
Favoritvälde; Om realisation och representation; Min
resa till Preussen,</i> o. s. v. De artiklar uti Läsning
i blandade Ämnen, som lära vara af utgifvarens hand,
äro följande i första årgången: 1) <i>Om Landtbruk och</i>
<i>Hemmansjord i allmänhet, samt om Sveriges Boställs-
och Frälsejord;</i> 2) <i>Recensioner;</i> 3) <i>Undersökning
huruvida en allmänhet har behof af militärisk kunskap;</i>
4) <i>Om activ och passiv handel;</i> 5) <i>Hvilket
regeringssätt är det bästa;</i> 6) <i>Om den ovanliga utgång, som
alltid följt på Englands revolutioner;</i> 7) <i>Recensioner;</i>
8) <i>Hvad är jacobinism?</i> Andra årgången: 1) <i>Om
mystiska ordnar;</i> 2) <i>Baron och Garrik;</i> 3) <i>Om
nödvändigheten af jordbrukarens oinskränkta ägande rätt
till jord, samt om Sveriges skattejord;</i> 4) <i>Svar på
en skattebondes reflexioner;</i> 5) <i>Om de produkter af
jord, hvilka ibland gifva och icke gifva ränta</i>, 
summa 13 uppsatser, utom flera införda öfversättningar
från Smith, Ramsay, Tempelhoff, Rösch, Loyd, 
Mauvillon, Lindenau, Tielke, Kant, m. fl.

Hvad som dref Adlersparre att lemna sin lugna,
oberoende ställning, sitt filosofiska lif på Ahludden var,
som vi tro, lika mycket begäret att vara nyttig för
staten, som åtskilliga honom gjorda lockande anbud;
det förra för att döma af detta hans egenhändiga bref
till brodern Carl, dateradt Ahludden den 7 Maj
(troligen 1807). »Jag bör icke neka, att jag emellanåt
önskar mig åter under tjenstemanna-oket, icke såsom
hade detta i och för sig sjelft för mig några precist
lockande retelser, eller som hade jag någon lust att
klifva fram på befordringarnas väg; men jag känner
med mig, att jag än duger till något mera, än att
blott lefva för mig sjelf. Menniskan, ställd hvar som
helst, och så länge hon är frisk och stark, har alltid
ouppfyllda förbindelser till det allmänna, och 
tryckningen af denna hedersskuld generar mig nu.»

Lockande anbud hade långt för detta bevisat
Adlersparre, att man rätt gerna ville begagna honom.
Ett bref från general Armfelt, dateradt Stralsund den
23 Mars 1805, innehåller, utom flera smickrande
tänkesätt, följande propositioner. »Då konungen täcktes
tillbjuda mig militär-befälet i Finland, vågade jag göra
mina conditioner. Bland dessa var en af de första,
att få utvälja de personer, som skulle vara min
närmaste hjelp för att ernå så mycket möjligt vore, det
ändamål jag borde hafva, som medborgare, undersåte
och född Finne, nämligen att i Finland uträtta allt
det goda, som i min makt stod. Herr ryttmästaren
bör känna mitt tänkesätt för honom, och min opinion
om dess stora talenter. Således var helt naturligt,
att min första tanka var att låta sondera er, om
första adjutants-platsen hos mig skulle kunna convenera
er. Jag chargerade en min vän, att söka göra det,
och då jag fick ert svar, i det närmaste enligt min
önskan, fastän några svårigheter syntes ligga i vägen,
som likväl voro af den natur, att de lätt kunde
undanrödjas, återstod för mig intet annat, än att lägga
under Hans Majestäts ögon mitt projekt i den vägen,
och söka förena begges våra interessen med det
allmännas. Hade konungen varit i Stralsund, fordrades
till allt detta en halftimma. Nu var monarken
lyckligtvis återkommen till Stockholm och omgifven af alla
de känslor af glädje enthusiasm, som göra både
honom och dess folk heder. Knappt hade de första
momenterna af H. M:ts varelse i hufvudstaden lemnat
rum åt de vanliga intriger och hof-cabaler, förr än
jag fick underrättelse, att en embetsmannaliga
(oberäknadt alla andra ligor) formerade sig för att hindra
min återkomst till fäderneslandet, och isynnerhet, att
jag der skulle bekläda ett embete, som skulle sätta
mig i stånd att <i>utmärka hvar och en efter dess
förtjenst</i> — — — Skulle H. M:t stå fast i sitt beslut,
väntar jag af er kärlek för allmänt väl om 
fäderneslandet, att ni ej undandrager er att vara mig
behjelplig, i fall ej något emellertid skulle tillbjudas er,
som vore mera passande till de framtida projecter, ni
med skäl förväntar. Tolf års aflägsnande från
militärisk tjenst är en consideration af ingen betydenhet
för en man, som ni,» o. s. v.<footnote>Detta Armfelts sätt att "sondera", och under hvilka
vilkor han ämnade fästa Adlersparre vid sin person, syns af
följande bref från Carl Adlersparre: »Du vet, att
statssecreteraren Rosenblad anser bror Axel hafva ett godt hufvud; icke
mindre fördelaktiga tankar har en annan betydande herre om
dig, nämligen general Armfelt, hvarpå du nu skall få ett
öfvertygande bevis. Jag har genom tredje man, som vill vara
okänd, fått mig uppdraget, att å Armfelts vägnar göra dig en
proposition, icke mindre vigtig för staten, än dig enskildt.
Saken är den: i fall baron Armfelt emottager ett militäriskt
befäl, blir ett af de första vilkor att få en capabel officer
employerad vid sin sida, och i detta fall kommer du naturligtvis
först i åtanka. Förmånerna skulle blifva följande: fritt bord
och qvarter, som vanligt är för officerare, som dageligen nyttjas
hos general-befälhafvaren; dessutom ämnar han förskaffa dig,
i fall du vill emottaga det, förordnandet att vara hans första
adjutant med öfverste-löjtnants brevett och ett anständigt
appointement, samt efter någon tids förlopp chefsskapet öfver en
viss dragon-corps.»</footnote>

Denna plan blef så till vida satt i verket, att
Adlersparre vid krigets utbrott 1808 ånyo ingick i
tjenst, utnämndes till major i arméen, samt
öfverste-löjtnant och öfver-adjutant, under general Armfelts
befäl i kriget mot Norrige. »Intrigerna och
hofcabalerna» blefvo således den gången utan verkan. Gustaf
Adolfs och Adlersparres personliga förhållande till
hvarandra hade så till sägandes ingen skymt af bitterhet.
De hade aldrig haft någon egentlig beröring sins
emellan. Under förmyndare-regeringen, då Adlersparre
som adjutant tjenstgjorde hos hertig Carl, träffades

ofta konungen. Adlersparre berättade, att han flera
gånger talte med honom och fann det unga
konungaämnet ganska älskvärdt, så väl genom sin aldrig
glömda uppmärksamhet mot äldre personer, som sin
vänlighet. En afton hade de skrifvit boutsrimés, då
Adlersparre lemnat konungen följande rimmande ord,
<i>vandra, klandra, skall</i> och <i>kall</i>, hvilka konungen
genast sålunda ifyllde:
<poem>De som till himlen vandra
Äro för ingen del att klandra,
Ty dit man vandra skall
Det är menniskans förnämsta kall.</poem>

Att förhållandet dem emellan sedermera skulle
blifva spändt, var naturligt, efter bådas vägar gingo
åt motsatta håll. Så kom Gustaf Adolf snart att
betrakta Adlersparre som en jacobin, men i
öfvertygelsen om styrkan af sin herrskaremakt, kunde han
aldrig finna ett skäl att behöfva frukta honom eller
någon annan. Att Adlersparre å sin sida ansåg
monarken som en högdragen, envis och stundom
narraktig person, gaf anledning till löje och bekymmer,
men aldrig till hat. Den hos Gustaf Adolf så mycket
prisade ärligheten stod sig alltid slätt för Adlersparres
kritiskt genomskärande blick, särdeles då denna
ärlighet, som ofta var fallet, gaf sig sjelf en viss förnäm
betydelse i kungörelser och påbud, eller debuterade
vid högtidliga tillfällen, såsom bland annat vid 1809
års riksdag <footnote>Lagman Håkansson hade i Hemliga utskottet förmått
de tre ståndens ledamöter att, som sittande med ständers makt,
åtaga sig att betala convoy-commissariatets skuld, 18 tunnor
guld. Ett protokoll derom uppsattes. Grefve Adolf Hamilton
(Tolls fastaste motståndare) begär att få se det, väl vetande
att saken aldrig förevarit i fullsuttet utskott. Han fann det
dock i protokollet. Huru är detta möjligt? frågade han
sekreteraren. Jag var ju öfver saken och var hvarken galen, döf
eller full. Så gick det ej till. Sekreteraren svarade, att han
skrifvit efter befallning. Hamilton gick fram till konungen
och sade tyst, att protokollet var helt annat, än hvad det borde
vara. Långt ifrån att beifra eller i förtroende få utredt huru
saken hängde tillsamman, visade han H. en majestätisk
uppsyn, befallande honom gå bort och från sin bänk tala, om han
hade något att säga. Det gjorde ock H. med den kraft, att
konungen både bleknade och rodnade flera gånger, men fann
sig nödsakad att anse saken såsom ännu ej afgjord,
hänskjutande den till ståndens plena. Då den der förekom, talte H.
för den, efter hon var oundviklig; och den bifölls enhälligt;
men han fordrade ärligt spel och afböjde det vådligaste
prejudikat. Lagerheim ursäktade sig med ett fel i expeditionen och
blef — C. N. O. Han var dock expeditionschef der,
hvarifrån det falska protokollet utgått» (Biografiskt Lexicon.)</footnote>.


Det var under operationerna mot Norrige, som
Adlersparre kom i närmare förtroende till flere af de
personer, som med sitt snille och mod, skulle
understödja revolutionsföretaget. — Det oansenliga och nära
nog på hög befallning lamt förda kriget skänkte ej
Svenska arméen några lysande minnen. Blott några
få tillfällen gafs Adlersparre att på ett mer afgörande
sätt låta Svenska tapperheten visa sig, såsom vid
stormningen af Liers skansar, anfallet vid Emterud och
attacken vid Wrånga elf, nära Magnor, der ett djerft
försök lyckades, att med hussarer och jägare taga en
fiendtlig postering till fånga midt i djupa skogen.

Missnöjd med de halfva mått och steg, höga
vederbörande ständigt begagnade för att göra ett
önskvärdt slut på det för nationen så tryckande kriget,
och efter åtskilliga mindre angenäma scener med
arméens högsta befälhafvare, krigs-presidenten m. m.
Cederström, ingaf Adlersparre sin afskedsansökan
samma år som han ingått i tjenst, men qvarblef på sitt 
förra högqvarter Sophielund i Eda församling vid
Norrska gränsen.

Det var här man ånyo skulle uppsöka honom
och taga hans krafter i anspråk. Det var väl denna
hos honom aldrig svigtande kärlek till sanning och
rättrådighet, detta hans afguderi för fädernesland, denna
hans bottenärliga och bergfasta svenskhet, som gjorde
honom nu så eftersökt. Vi stanna här, för att ej
öfverskrida den tid, som bör innefattas i dessa
skildringar, men tro oss ej kunna göra det vackrare, än
med ett upprepande af Tegnérs ord: »<i>Ju större fara,
ju större män framkallar den. En af de största
olyckor, som hotat vårt land, manade befriaren Georg
Adlersparre fram.</i>»

</chapter>
<chapter name="FJERDE AFDELNINGEN">
<h2>FJERDE AFDELNINGEN.</h2>

<small>»<sp>Adlercreutz</sp> var sublim, då han gick
Fäderneslandets fiender på lifvet. Det
fordrades för honom afgörande tillfällen, för
att fullkomligt blotta höjden och djupet af
sin hjeltenatur.»</small><br>
<tab><tab><tab><small><sc>Georg Adlersparre.</sc></small>
</chapter>

<chapter name="I.">
<h2><small>I.</small></h2>

De ärorikaste blad uti vära häfder äro tecknade
af hjeltesvärdet. Det går en hjelte-anda genom
Svenska folkets hela historiska lif.

Begäret efter den odödliga lagern har varit
Svenskarnes storhet och — olycka. Denna äregirighet
har invecklat dem i äfventyrliga företag, som kostat
de ädlaste krafter. Men den har äfven lärt dem att
vara upphöjda öfver sitt öde, öfver fruktan och
motgången; den har gjort dem starka och poetiska, den
har tvingat dem att tillbedja friheten och älska
fäderneslandet öfver allt annat på jorden.

En aldrig så hastig blick på chartan är nog,
för att öfvertyga oss om vår politiska vanmakt. Och
ändock har Sverige smidt bojor åt Rom och, i ett
visst fall, afgjort Europas utseende. Det var det gamla
ordspråket <i>känn dig sjelf och öfverdrif ingenting!</i>
hvarpå romerska folkets varaktiga storhet hvilade, och
hvilken herrliga vishet uttalade sig högt i hela deras
lysande öfvermakt. Svenska nationen har tagit sig
ett annat valspråk: <i>Våga allt, och du kan vinna allt!</i>
Och allt har den ock vunnit, som kan göra ett folk
stort, aktadt och fruktadt; men, slumpen, som gaf,
har mycket återfordrat af förvärfvade fördelar —
hvarföre? Emedan öfverdriften så sällan förstår att draga
fördel af hvad som finns; och på de lösa hypoteserna
bygges ej gerna någon säkerhet.

Svenskarne hafva ofta uppfattat sina krafter rätt;
men de hafva sällan förstått att använda dem till
fördelar af långvarigt bestånd. Tvärtom, de hafva
slösat med denna sin rikedom och blifvit utfattiga,
mången gång under det de som bäst förvånat med
sina bragder. Den beräkningskonst, som aldrig
släpper framtiden ur sigte, men som icke så sällan
uppoffrar det närvarandes visshet för den säkra vinsten
uti ett snart tillkommande, denna spekulationsförmåga
har aldrig tillhört Skandinaviens invånare. Deremot
hafva de en glödande böjelse att sammanhänga med
det närvarande, en envishet att för minutliga fördelar
hazardera framtidens; med ett ord: de äro
ögonblickets barn och vilja såsom sådana genomtränga
seklerna. Detta har också gjort, att Svenskarne nästan
alltid varit oöfverträffliga i den momentela handlingen,
såsom t. ex. på slagfältet; men deremot, der det
fordrats krafternas längre och försigtigare pröfning,
äfvensom att modifiera stridiga interessen och att
combinera dem till ett enda —- t. ex. uti rådkammaren,
hafva dessa krigets söner oftast visat sig utan all
betydelse.

Det ligger i karakteren hos hvart och ett
poetiskt folk ett visst begär att sväfva öfver de gränsor,
som det nyktra förståndet bestämmer för den 
menskliga belåtenheten, eller, med annat talesätt, att
nedbryta de skrankor, med hvilka det praktiska lifvet
omgärdar sig, för att inom dem få verka och lefva i
ostördt lugn. Ett sådant folk är det Svenska,
uppväxt och utbildadt uti en verld, hvars romantiska,
djupt anslående egenheter ovilkorligen måste meddela
sig åt hvart och ett beslägtadt hjerta och der utgjuta
denna svärmande trånad, detta fantastiska skimmer af
glädje och melankoli, som så ljuft men sorgligt
besjälar hela den nordiska naturen. Det är dessutom ej
något, som mer ställer menniskan öfver de lägre
behofven, än en fri och klar utsigt, der hon på aningens
eller längtans vingar kan få flyga ut på
upptäcktsresor i hoppets och inbillningens riken efter de flydda,
men i fjerran vinkande idealerna. Hon behöfver icke
här besvära sig öfver den instängda och tryckande
luften i dalarna, öfver det inskränkta rummet, öfver
en ståndpunkt, som med våld drager henne ner till
de mest materiela interessen; nej, hon behöfver det
ej; hon kan bestiga spetsen af sina berg och der,
bland rosenfärgade moln, låta himlens friskaste vindar
kyla sin panna; hon kan der dricka solens ljus, innan
det försvagat sig i striden med den lägre dunstkretsen. 
Från en <i>sådan</i> ståndpunkt betraktas lifvet och
verlden sällan på den prosaiska sidan; närheten med
skyn föder hopp, kärlek och inspiration; det är, som
hade hela skapelsen på en gång öppnat sin famn, för
att låta det käraste barnet blicka in i sin skapares
hjerta.

Man kan också med skäl säga, att, om något
folk emottager intryck och bär prägeln af sin
vistelseort, så är det företrädesvis det svenska. Samma
omvexling, som vi finna uti den svenska naturen af det
högtidliga och triviala, det allvarliga och glädtiga, det
kraftiga och veka, det milda och oböjliga, den
ständiga striden med sig sjelf och på samma gång
begäret efter hvila, samma ytterligheter förefinnas uti
det svenska lynnet. Det är, som såge man der ett
förkroppsligadt sammandrag af alla egenheterna uti
den svenska naturen, såsom t. ex. de vilda
strömfallen, som fradgande afbryta leende dalars frid, och
deras längtan att från höjden störta och förlora sig i
djupet af en stilla upplösning; de små fjärdarna
mellan fjällen, der månskensnatten så gerna sätter sig att
hvila på den högblå vattenspegeln, under det mörka
moln stiga upp i vester och kasta sina långa,
hotande skuggor öfver bergssluttningen; de imposanta,
evigt gröna skogarne, der vilddjuret stryker rytande
efter rof, under det talltrasten slår de klagande och
uthållande tonerna om sin kärlek; blommorna, som
solen ena ögonblicket lockar fram, och vintern det
andra qväfver under sitt hvita, kyliga täcke — med
ett ord: förhoppningar och missräkningar med
hvarandra uti ett fredligt förhållande.

Det går en poetisk mystifikation genom svenska
folklifvet. Begäret efter det vidunderliga, sagolika och
äfventyrliga har, kanske mest af allt, uppenbarat det
dunkla men idérika djupet uti det nordiska hjertat.
Öfver allt möta oss der dessa fantasiens vänliga
andar, som, med trånadens suckar på sina läppar, le
med den yrande glädjens ljus uti sina ögon och
under ett oupphörligt bemödande att öfverrösta lifvets
skärande dissonanser med klangen i sin röst. Hur
ofta, midt under verklighetens hårda strider,
uppvaknar icke ännu (uti vårt så kallade
civilisations-tidehvarf) detta begär att hemta kraft och tröst utur de
ljufva illusioner, som genomklinga våra barndomssagor,
ett fromt begär att i dem uppvakna på nytt med
vår första och renaste frid, som der bor och bygger
sina tempel. Ack! storartadt spelar diktens engel i
det oförderfvade svenska hjertat, och derföre vill det
ock mången dyster stund återvända till de myther,
som, ej så orätt, blifvit kallade »kyskhetens religion».
Svensken sjelf måste understundom längta tillbaka till
de tider, då lifvet glänste genomskinligt, ännu icke
förtroligt med några skuggor, och verlden strålade
fram som en ljuf dröm ur fantasiens rosenskimmer.
Blicka in i dessa myther, och du skall först förstå
svenska folkets karaktär; och, kan du ej förklara
natursymboliken i dem, så skall du dock erkänna: <i>att
menniskan kan vara stor genom sin öfverdrift</i>.

Denna ofrivilliga bestämmelse att lefva och röra
sig i det äfventyrliga och hemlighetsfulla har ej
kunnat inge menniskan det lugn, den betänksamhet, som
aldrig tager ett steg utan med blicken fästad på det
förut bestämda målet. Också har väl ingen nation
mindre betänkt sig och mer dagtingat med sitt öde
än den svenska, utan förblifvit som Ehrensvärd säger:
»en natur, full af hetsigheter».

Man har anmärkt, att Svenskens vackraste
egenskaper oftast behöft en påstötning af det tryckande
behofvet, innan de kunnat förmås att framträda i
dagen. Så är det äfven och kan ej vara annorlunda,
ty der känslan dominerar tanken, der måste
sjelfförtroendet hållas tillbaka af en viss förlåtlig fruktan att
synas alltför oefterrättligt. Detta må dock alldeles
icke förblandas med den blygsamhet, som bär ständig
rodnad på sina kinder, utan snarare anses såsom en
osäkerhet att kunna uppfylla det myckna, som man
inbillar sig bestämd att uträtta. Ty blygsamheten
äfventyrar aldrig, den är en fortgående misströstan, en
passiv åtrå, som ej en gång fördrager sina egna blickar.

Af de många egenskaper, som fördelaktigast
karakteriserar svenska folket, är troligen ej någon mer
framstående än det medfödda, ofta besjungna
hjeltemodet. Det har aldrig skönare och bestämdare
framlyst, än när motståndet varit som envisast och
kännbarast samt lyckans ernående som tvetydigast.
Liksom fjädern antager mera spänstighet och styrka, i
samma mån som den sammantränges, så har ock detta
mod varit oemotståndligast, när hindren för dess fria
utveckling varit som envisast, varit som mest
tryckande och begränsande. Då den store Gustaf Adolf
stupade, var svenska hären utmattad och
tillbakaträngd; den skulle, efter all sannolikhet, dukat under,
om icke underrättelsen om hjeltens död, på samma
gång den uppväckte det bortdomnade modet och
uppmanade till underverk, profeterade att undergången
var oundviklig. Det var detta till det yttersta drifna
motstånd hos fienden, som allena var mäktigt att
concentrera svenska stridskrafterna och drifva dem fram,
att, efter vanan, vinna eller förlora allt. Vi känna
med stolthet, huru det svenska modet vid detta
tillfälle, liksom vid så många dylika afgörande,
försvarade sin hufvudpassion: att blifva stort, alltsom
motståndet tillväxte, för att slutligen öfvervinna det.

Kanske har dock aldrig det nordiska
hjeltebegäret sublimare och med mera resignation gifvit sig
till spillo, underkastat sig omständigheterna tåligare
än i sista finska kriget. Det är sannt, att finska
folket i denna strid icke eftergaf hvad krigshistorien
eger mest beundransvärdt att framvisa; men denna
nation slogs för sitt fädernesland, sin frihet, sin
medborgerlighet, sina minnen och sin ära, då deremot
Svenskarne gingo undergången till mötes, för att
troget uppfylla den godtyckliga viljan hos en despot
utan urskiljning. Ryckte från sina hem och
anförvandter, blottställda för köldens och hungrens
rysligheter, vadade Svenskarne sjungande fram i den djupa
snön öfver Finlands ödemarker, lifvade eller uppehållna
endast af sitt mod och sina poetiska sympathier för
det äfventyrliga och faran, förenande sig med sina
finska bröder, för att med dem dela bragder, kärlek,
olyckor och död. Efterverlden har varit njugg på
sitt beröm åt denna tragiskt rörande sjelfuppoffring;
kanske för att så mycket lättare i glömskans natt
begrafva allt det missbruk af makt, all den egennytta,
liknöjdhet, svaghet, grymhet och oduglighet, som här
förberedde det slutliga resultatet: att ett band mellan
bröder måste springa, sedan det var färgadt med
deras hjertblod.

På Gustaf Adolfs minne hvilar denna händelse
som en mörk och outplånlig syndafläck. Ty många
af de oerhörda lidanden och försakelser, många af de
förluster och skymfliga åtgärder, som i detta krig
uppkommo, kunna med största skäl antagas såsom en
följd af regentens lumpna envishet att låta den sanna
förtjensten stå tillbaka för odugligheten, säkerligen i
det hopp att med ett sådant förfarande kunna 
tillintetgöra den naturliga oro, som hvarje låg och
egennyttig makt måste känna i närheten af den sanna
storheten. Ett sådant system kunde ej hafva
långvarigt bestånd.

Sverige saknade ej att ställa i spetsen för sina
arméer män med den största militäriska skicklighet.
Men Gustaf Adolf öfverlemnade dem ej något
öfverbefäl — förr än det var för sent. Detta åstadkom,
att det hela föll sönder, hvilket åter mycket lättade
fiendens ansträngningar, som äfven utgingo derpå, att
detaljvis eller i små träffningar få utföra kriget och
undvika de s. k. hufvudaffärerna, i hvilka svenska
öfverlägsenheten från gammalt var alltför väl känd.
När dock någon gång dessa drabbningar inträffade,
tog väl alltid förtjensten ut sin rätt, fattade
kommandostafven och segrade, välförståendes i —
oduglighetens namn!

Med samma beundran som Fransmännen ännu i
dag nämna de stjernor, hvilka omstrålade den sol,
som sjönk slocknande vid Waterloo, med samma
förlåtliga högmod kan Svensken åkalla de stjernor, hvilka,
utan någon sol, men med odödlig klarhet, lyste i
Finlands mörka natt, de betydelsefulla åren 1808—9.
Om dessa stora och starka andar, för att tala i bild,
ej förmådde att sätta verlden i brand eller att rubba
globen ur dess jemnvigt, så må man ej förundra sig
deröfver, utan blott betänka de små krafter, med
hvilka de understöddes, och huru en krönt uselhet
hade laglig rätt att motarbeta snillets ingifvelser. Men
de sålunda öfvergifne och missförstådde kunna trösta
sig dermed, att hvad de <i>ville</i> och hvad de <i>gjorde</i>,
det kunde ej bättre viljas och göras. Och derföre
är du stor, oförgätlige och hänförande <sp>Döbeln</sp>, eller
du, genom ditt mod och snille förvånande <sp>Sandels</sp>.

Dock — främst af alla står <sp>Carl Johan
Adlercreutz</sp>, riddaren utan vank och lyte, endera när
han med blixten i sin blick och viggen i sin hand
kastade sig, som en annan Vinkelried, på de blanka
murarne af ryska bajonetter, eller lugn och leende
satt i det vunna slaget och betraktade fiendens
nederlag. Hela hans öppna och vackra riddarelif var
blankt som det stål, med hvilket han krossade; och
svenska krigshistorien har ej något namn, som
fördunklar hans — detta trestafviga, tecknadt med blod
på bladet af en oförvissnelig lager.

Med samma skäl som vi nyss kallat Adlersparre
en representant af <i>Pennans makt</i>, skulle vi vilja nämna
Adlercreutz en representant af <i><sp>Svärdets</sp></i> —
nämligen det svärd, som gerna ej drages, utan att skrifva
en seger. Motsäger oss någon häri, så fråga vi blott
med svensk stolthet hvad de då betyda dessa af
honom i häfderna inristade ord: <b>Picickola, Jockas,
Pirtimäki, Artsjö, Käykälä, Sikajoki, Revolax, Ny-Karleby,
Lappo, Alavo, Kuortane</b> och <b>Oravais</b>? — outplånliga,
om också glömskans syndaflod öfver dem skulle rulla
sina svartaste vågor!

Men Adlercreutz får ej betraktas allenast som
krigare (ehuru dock som den sista, stora svenska
fältherren). Fridens oliv flätar sig ock smakfullt till
krans omkring hans sköld. Så anförtroddes honom
år 1800 uppskattningen af en del af Nylands och
Tavastehus län och den 19 Nov. 1808 att med
ryska general-befälet afsluta conventionen i Olkjoki.
Huru han i rådslagen öppet och bestämdt uttalade
sin mening, huru han ärligt, nitiskt och välmenande
tjenade konung och land, ofta kallad till »särskilda
förtroende-uppdrag och befattningar både af politisk
och medborgerlig egenskap», behöfva vi ej här påpeka.
Samtiden vet det, och hvad bättre är — efterverlden
kan ej glömma det och icke heller Sverige, att han
hedrat sin Moder — ty han var Svensk i ordets
sannaste mening, fastän slumpen der icke ställde hans
vagga.
</chapter>

<chapter name="II.">
<h2><small>II.</small></h2>

I ramen af en glänsande handling tager en stor
ande sig bäst ut. Låtom oss betrakta Adlercreutz
handlande, i spetsen för sina svenska och finska
gossar, och huru han af dem förgudades, under det han
förde dem till ett odödligt mål.

Morgonen samma dag slaget vid Alavo stod, och
då hjelten genomgick lederna för att mönstra sin
tappra här och skämtande språka med en och annan
af de ärriga veteranerne, märkte han, huru en nyss
anvärfd rekryt med slukande blickar förföljde honom,
liksom hade han på sin tunga haft något, som han
väl ville men ej vågade säga ut. Generalen gick till
honom, slog honom vänligt på axeln och sade leende:
har du något att meddela mig, gosse, så stå ej
förlägen. »Tusen gånger tack, min general,» utropade
den glädjedruckne ynglingen, sprang fram, omfattade
Adlercreutz' svärd och kysste det. »Se så, nu har
jag rört vid detta förtrollade vapen, och nu kunna ej
kulorna göra mig något ondt, så säger man här i
lägret.»

Härföraren, rörd åt en öfvertro, som tydligt lät
honom erfara, huru högt han var älskad och beundrad
af de sina, kunde dock ej, vid tanken på sina
menskliga brister, lida en hyllning, som gränsade till
afguderi. Det var med Adlercreutz som Gustaf II Adolf
i Nürnberg; han ville älskas — men icke dyrkas.
Förlägen, halft misslynt, men med sänkta blickar, sade
han nu åt de kringstående: »Käre vänner, gören mig
icke uppblåst med er tillgifvenhet, att jag fullt måtte
vara i stånd att föra ett så tappert och aktadt folk
på det halsbrytande fält, som är helgadt åt äran.
Det gör visserligen godt och är tröstande att se sig
omfattad af hederliga mäns vänskap och förtroende;
men för att motsvara en så stor medgång, måste
menniskan ihågkomma, hur liten och svag hon är
utan Guds beskydd, ty Han allena är det, som ger
seger och tillfredsställelse. Om det någon gång
förunnats mig att leda edra steg till godt rykte och
belåtenhet med er sjelfva, så tacken Honom i höjden,
och ej mig, som blott varit ett bräckligt, men troget
redskap i Hans hand. Nu, kamrater, har jag sagt
er mina innersta tankar; låtom dem ännu fastare
sammanknyta oss till ett starkt och ogenomträngligt
helt, så att fäderneslandet må blifva belåtet med sina
krigare. Farväl så länge, soldater! Snart kallar
trumman till uppbrott, och då gäller det att piska
ryssarne, hvilket jag vet skall innerligen förnöja och
lyckliggöra er. Viljen j under striden ha reda på mig,
så söken mig der kulorna hvina skarpast och
handgemänget är som lifligast, ty der ämnar jag denna
dag nedslå mina bopålar.»

Det låter sig svagt beskrifva, med hvilken
enhällig enthusiasm detta visserligen ej vältaliga, men
redliga, hälften allvarliga och hälften skämtande språk
emottogs och afhördes utaf den trogna skaran. Ett
länge uthållande hurra genomskar luften och klingade,
så länge ännu den dyrkade anföraren förmärktes. När
han slutligen kastade sig upp och försvann på sin
häst, skyndade hvar och en af truppen att göra sig
i ordning till striden, och på mindre än en halftimma
stod krigshären färdig att framrycka mot Alavo.

Snart var striden börjad. På en gräsbeväxt
kulle, endast några bösskott från den höjd, hvarifrån
svenska kanonerna utspydde sina rökhvirflar öfver
trakten, satt, omgifven af sin stab, general Adlercreutz
på sin stridshingst, som orolig och förbittrad bet på
sitt betsel, stampade i marken, spetsade öronen och
tuggade fradga, såsom hade han varit stolt öfver den
börda, han bar. Med fälttuben för sitt öga, mönstrade
krigshöfdingen stridsplatsen, och det sågs på hans
lifliga ansigtsspel och på flamman i blicken, att något
vigtigt ämne hade upptagit hela hans skarpsinnighet.
Men hastigt förlorade anletet sitt uttryck af
belåtenhet; djupa och breda veck lade sig längs efter den
bugtiga pannan, under det läpparne sammanpressade
sig hårdt, så att man tyckte sig höra, huru tänderna
gnisslade mot hvarandra. Och nu kastade Adlercreutz
synröret åt en af sina närmaste adjutanter, tryckte
ner hatten i nacken, satte sporrarna i hästen och flög
som en stormvind ned i den framför honom liggande
dalen, der karelska jägrarne, hvilka hade en
framdragen ställning och med sina säkra skott nyss förut
hade gjort en mördande verkan inom fiendens högra
flygel, nu blefvo hårdt ansatte af en öfverlägsen styrka,
så att de måste draga sig tillbaka.

Med draget svärd störtade Adlercreutz in uti
den flyende hopen, och med åskan i sin röst hejdade
han den med dessa honom så värdiga ord: <b>»Fienden
är slagen, segren är vår; men det återstår blott att
taga ryska krigskassan, den fienden säkert ärnar
hårdnackadt försvara. Derföre, kamrater, höger
omvänd er, fäll bajonett, gå på»</b> — och i en blink
vände alla om och med en kraft, så att det nu blef
ryssarnes ordning att vika; hvarefter generalen
galopperade upp på kullen, återtog der sin plats, sedan
han befallt major <sp>von Törne</sp> att med sin bataljon
förstärka Karelarne.

När von Törne, i följd af den gifna befallningen,
ville hasta de modige till hjelp, hindrade honom
öfverste-löjtnant Lode och sade: »Som jag är äldst, bör
jag gå förut med min bataljon», hvarpå han
verkställde bajonett-anfallet, dref fienden tillbaka, men blef
derunder sjelf ganska farligt sårad. Adlercreutz, som
såg denna raska men ej åt Lode anförtrodda manöver,
gillade den; ty det var hans storhet att ge rättvisa
åt förtjensten, äfven der den någon gång var en frukt
af ohörsamhet mot honom sjelf; såsom t. ex. vid Lappo
den 14 Juli, då han gaf ordres åt Björneborgs
regemente att aflösa de redan i flera timmar i elden
utmattade Savolax-jägare, och desse gåfvo sin
befälhafvare detta stolta svar: »Björneborgarnes tapperhet
är förut känd, vi vilja också göra hvad vi kunna,
och en strid sådan som denna tillhör oss såsom jägare.
Om vi vika, då kan man göra sig besvär att aflösa
oss.»<footnote>Ordagrannt efter Montgommery, liksom
planbeskrifningen öfver slaget vid Alavo.</footnote>

Blottställda för fiendens kartesch- och
handgevärs-eld, marscherade Savolax-jägarne fram, liksom
fordom Romarne, under en hemsk tystnad, som bebådade
hämnd och förstörelse, men utan att lossa ett skott
eller hejdas af den störtskur af kulor, som helsade
dem välkomna till en afgörande kamp. Först när de
voro ryssarne så nära, att de sågo hvitögat på dem,
gåfvo de en salva längs hela linien, hvarefter de
under lifligt hurrarop och med fälld bajonett inbröto i
fiendens glesnade leder och der tillställde ett bloddop,
så förfärligt och grymt, som hade en blodström
öfversvämmat marken och färgat den röd.

När Adlercreutz såg, att genombrytningen var
verkställd på venstra flygeln, satte han sig sjelf i têten
för en bataljon Åbolänningar under den tappre
öfverste-löjtnant Reutercrona, i akt och mening att rensa den
närliggande skogsdungen fri från de ryska tiraljörer,
som der utefter skogsbrynet hade bildat en kedja,
understödd af några kossackpatruller. Generalen, som
ej betänkte, att han var till häst och hans följe till 
fots, kom nu att erhålla ett farligt försprång, tills han
helt oförmodadt såg sig omringad af en svärm
kossacker, som, under vildt tjut, trängde sig in på
honom med sina fällda lansar. Här berodde nu allt
på att vara hjelte och kunna begagna ögonblicket.
Liksom fattad af en lycklig ingifvelse ryckte
Adlercreutz sin vilda springare tillbaka, klöf med ett väl
beräknadt sabelhugg den närmaste ryttarens hufvud,
grep hans lans och gjorde sig rum i hopen, hvarefter
han i fyrsprång sprängde af genom den uppkomna
luckan och förenade sig med de i språngmarsch och
till undsättning annalkande trupperna.

Nu gaf befälhafvaren signal till anfall för hela
högra flygeln och centern. Såsom en förödande
lavaström vältrade sig kolonnerna fram genom de
fiendtliga linierna, som vacklade och sprängdes. Nederlaget
för dem kunde då ej mer undvikas; allt måste der
falla för den vältaliga svenska och finska bajonetten,
som, rykande af blod, glittrade i aftonsolens sista
strålar. I den största oordning flydde ryssarne från
bataljfältet, efter att hafva sått det fullt med lik. Den
inbrytande skymningen hindrade Adlercreutz att göra
lång förföljelse; i stället uppställde han sin tappra
här, tackade den, på det vanliga enkla sättet, för dess
utomordentliga välförhållande, gaf den förtjensten af
segern och — glömde sig sjelf.

Så förstod denna ypperliga man att, under
utöfningen af de skönaste värf, aldrig låta det
öfvermod framskymta, som så gerna vill beskugga en stor
karakter. Hans lefnad synes oss som en klar ström,
afspeglande alper och konungaborgar, görande de
dalar fruktbara, som han vidrör, för att slutligen »med
egna vågor gå genom hafvet.»

</chapter>
<chapter name="III.">
<h2><small>III.</small></h2>

Vid 1809 års statshvälfning är Adlercreutz' namn
på det närmaste fästadt. Somliga hafva velat gifva
honom största förtjensten af denna revolution, somliga
hedern åt Adlersparre. Oss förekommer det, som skulle
båda gemensamt och med lika rätt kunna tilldela sig
denna ära, utan att förringa hvarandra.

Adlercreutz' egen bekännelse, att hans
deltagande i denna politiska manöver var en följd af
Adlersparres började insurrektion i Wermland, ger åt den
sistnämndes företag samma rättvisa, som Adlersparres
ofta uttalade åsigt: att Adlercreutz genom sitt tillgörande
efter all sannolikhet befriade landet från farorna af
ett inbördes krig. Ty, att Gustaf Adolf genom sitt
ämnade beslag på bankens redbarheter och sina
curirer till Toll tänkte låta sina tillgifne möta
insurgenterna, är utom allt tvifvel och bestyrkes dessutom af
den berättelse general Silfversparre afgifvit rörande
ett samtal med den afsatta konungen, och i hvilket
denne yttrar: »Efter det jag emottagit ett exemplar
af vestra arméens proklamation, fattade jag det beslut,
sedan jag ej såg mig i stånd att kunna försvara
Stockholm, att begifva mig derifrån; tog mitt parti,
att med min familj afresa den 13 Mars eller samma
dag händelsen (arresteringen) föreföll. Alla anstalter
dertill voro i ordning, och jag ämnade taga min första
station uti Nyköping, dit jag befallt så många
trupper, som jag på denna sidan möjligen kunde få dit;
äfven väntade jag general Toll med södra arméen
mig till mötes antingen der, i Östergöthland eller
Småland. Med dessa trupper ämnade jag återvända till
Stockholm och bortköra rebellerne.»

Att denna konungens kraftansträngning icke för
honom skulle frambringat andra resultater än
ytterligare förakt och nesa, är troligt. Det var ej här
fråga om blott att slå en här, men att på samma
gång brottas med en opinion, som redan öfver Gustaf
Adolf uttalat sitt anathema. Och hvilka skulle i denna
stund och mot bättre vetande ställt sig under
monarkens tillräckligt förut smutsade fana? Jo, några
lycksökare, som för den ljufliga belöningen att
fortfarande få hvila och vistas i nådens solsken, voro redo
att vända fosterlandet ryggen, åberopande edens helgd
till sitt försvar, liksom en och hvar ej kände, att då
en konung bryter sina till folket gifna förbindelser,
löser han med detsamma folkets till honom.

Vidare har man mycket äflats att skilja de båda
revolutions-cheferna från hvarandra, ehuru det ej rätt
väl velat lyckats för parti-åsigternas målsmän. En
stor tanke hade förenat Adlersparre och Adlercreutz,
för stor att vika för små-kabaler. Längre fram skall
det visas, och vi åtnöja oss blott nu att i
förbigående vidröra de båda personernas inre och yttre
ställningar sig emellan.

Vid flera tillfällen har den öfvertygelsen gifvit
sig luft, äfven hos en och annan utmärkt
skriftställare, att ett uppkommet missförstånd mellan
Adlersparre och Adlercreutz tillintetgjorde många af de
skimrande förhoppningar, som voro fästade vid 1809
års statshvälfning. Så har en af våra onekligt
snillrikaste författare, och som genom sitt år 1828
utkomna värderika arbete »Politiska Åsigter», visat sig
mästare i konsten att nagelfara historien och med sitt
kritiska öga tränga till djupet af dess ömsom
kristallklara, ömsom gyttjefulla botten; med ett ord, herr
M. J. Crusenstolpe har äfven öfver detta missförstånd
uttalat ett ord, som vi här med benäget lemnadt
tillstånd offentliggöra, för att sedan med några faktiska
bevis ådagalägga, huru dessa sväfvande förhoppningar
mer varit drömbilder, sedda i fantasiens trollspegel,
än frukter af en mogen och lugn forskning, samt
isynnerhet, huru den ifrågavarande kölden mellan de
båda revolutions-cheferna aldrig i sjelfva verket
existerade, åtminstone till det gradtal, som blifvit
föregifvet, och således ej kunde minska eller försvaga
det förtroende och den högaktning, som ej allenast
<i>borde</i> förena, utan ock förenade dessa män.

»1809 års statshvälfning, — skrifver den nämnde
författaren till oss, — förfelades helt och hållet, 1)
medelst en olyckshändelse, och 2) medelst ett
missförhållande. Olyckshändelsen var Carl Augusts död;
missförhållandet: söndringen mellan företagets bägge
hufvudmän, Adlersparre och Adlercreutz. Adlersparres
stora tanke, — den, som stämplade honom till
statsman — var Carl August till kung och Norrige
genom hans medverkan förenadt med Sverige; en helt
annan förening, än den, som föregifves hafva skett
1814. Med detta till utgångspunkt, blef Adlersparre
angelägen att skyndsamt skaffa landet ett efterlängtadt
fredslugn, mindre bekymrad om vilkoren, då
ersättning i alla fall påräknades på annat håll. Med Carl
Augusts död ramlade hela denna fosterländska
byggnad, och det just i samma vefva, som Adlersparre
dragit sig ifrån statsstyrelsen och emottagit styrelsen
öfver ett län. — Adlercreutz' åsigt var, att medelst
någon lysande kupp på slagfältet stämma ned
Rysslands anspråk vid fredsslutet, och att ytterligare göra
det vid underhandlingarna, genom vissa förespeglingar
till förmån för kejsarinnans systerson vid
thronföljarevalet. Öfver dessa beräkningar drog Adlersparres
misstroende till Adlercreutz ett streck. Ty, i stället
att gifva honom befälet öfver tåget till Vesterbotten,
i hvilken händelse Kamentsky, efter all sannolikhet,
blifvit slagen eller tagen, tillika med alla sina
truppar, blef, för att icke stöta Adlersparre, Wachtmeister
befälhafvare, och nederlaget vid Ratan deraf en följd.
Adlersparres afsky för Adlercreutz' thronkandidat
hindrade åter att begagna denna lockmat för
fredsunderhandlingarna, och ryska diplomaterne stegrade i
stället anspråken högre än de förut ämnat, och de
svenske gåfvo efter öfver behof, för att slippa höra
talas om den afsatta konungens son. Detta innefattar,
i mitt sinne, dagrar och skuggor af tvänne frejdade
män, som bägge, fastan på olika vägar, afsett
Sveriges räddning, och som icke fullkomligen lyckats,
emedan ingenderas plan fick framgång i sin helhet.»

Onekligt går genom dessa åsigter en skärande
forskningsblick, ehuru den i ett och annat tycks
förirra sig bland hypotheser. Som den antagna tron,
att Adlersparre och Adlercreutz stått i harnesk mot
hvarandra, alltför länge blifvit ovederlagd, ej en
gång motsagd, anse vi det nu vara tid och ställe att
något belysa detta högst vigtiga påstående, för att
deråt gifva nödig dager — emedan hittills frågan, så
synes det åtminstone oss, legat nog mycket omgärdad
af partihatets skuggor.

Sannt är, att någon gång och efter trovärdiga
personers utsago, emellan vestra och finska arméerna
förmärktes någon kyla, ehuru ej bitterhet, äfvensom
att befälet inom dessa så långt från hvarandra åtskiljda
corpser gaf hvar och en åt sin befälhafvare hedern af
1809 års revolution. Denna partiskhet får sättas på
kärlekens och förtroendets räkning. Något motsatt
förhållande inträffade väl efteråt, såsom t ex. då grefve
Anckarsvärd förklarade om de sju, hvilka den 13 Mars
arresterade konungen, »att de gjort allt och vestra
arméen intet i jemförelse med dem», ett yttrande,
som vid vederbörlig domstol i framtiden torde
betydelselöst förfalla, liksom den till ytterlighet drifna
blygsamhet, med hvilken samme grefve gör sig sjelf
det orättvisa vittnesbördet att hans roll under 1809
års drama endast var — »uppviglarens».

Herr Crusenstolpes antydda förhållande rörande
högsta befälet i Vesterbotten finner ett knapphändigt
understöd i dessa herr grefve Anckarsvärds ord: »att
den namnkunniga expeditionen till Ratan tillräknas i
väsendtlig mån herr statsrådet Adlersparre; men
huruvida förhållandet var sådant, kan jag icke uppgifva,
i brist af någon verklig kännedom om rådslagen uti
detta hänseende; att allmänheten den tiden trodde,
att general Adlercreutz gerna emottagit befälet öfver
expeditionen, är en sanning. Hvem som motverkade
det, har man kanhända ingen rätt att angifva, då
man icke med någon obestridlig akt kan styrka
uppgiften; men att grefve Adlersparre hyste ett mycket
högt begrepp om amiral Pukes härförare-förmåga, är
hvad jag påminner mig ganska väl.» Således denna
gång endast halfva hänsyftningar.

Förhållandet med ifrågavarande utnämning lär
dock i korthet vara, att Adlersparre, enligt hans egen
utsago, innan Adlercreutz till honom yttrat ett ord
eller ens låtit honom förstå sin önskan att erhålla
chefskapet i Vesterbotten, intercederade för amiral
Puke, och att chefsplatsen i följd af denna
recommendation blef honom lofvad. Adlersparre ansåg, att
Adlercreutz's aflägsnande i en sådan stund skulle,
lindrigast sagdt, varit obetänksamt; och dessutom var
Puke en man, hvars obestridliga förtjenster gjorde
honom berättigad till förtroendeposten. De, som
således hafva påbördat Adlersparre en oriktig
beskyllning, hafva med oförklarlig tystnad förbigått
efterspelet af denna affär, eller orsaken, hvarföre det gifna
löftet ej gick i fullbordan, och <i>hvem</i> som, då
Adlersparre aflägsnade sig, genast motverkade och
tillintetgjorde hans plan. Dessutom, om Puke erhållit
befälet, torde nederlaget varit ogjordt, lika probabelt,
som om någon annan i hans stad och ställe
commenderat mot fienden. <footnote>Uti Handlingar rörande Sveriges äldre, nyare och
nyaste Historia, IV delen, sid. 5, förekommer en not af
utgifvaren, som här icke bör förbigås. Den lyder: »Planen till denna
expedition, som i det hela kan sägas hafva misslyckats, men
som dock föranledde fienden att utrymma svenska landet, var
uppgjord af en ledamot i konungens conseil. Enligt denna
plans bokstafliga föreskrift, skulle amiral Puke ensam hafva
hufvudbefälet så väl öfver landttrupperna, som flottan; och
alla öfriga befälhafvare blott taga, lyda och verkställa dess
ordres. Men, sedan planens författare blifvit commenderad åt
en annan sida af riket och redan begifvit sig till sin
bestämmelse, ändrades planen sålunda, att hvarje befälhafvare var
oberoende af amiralen, och att hvad som borde företagas, skulle
bestämmas genom rådplägning.» — Se äfven i samma del
befintliga bref från Adlercreutz (sid. 14), der det heter:
»Ändteligen hafva vi nu erhållit resultatet af expeditionen under
öfver-amiralen Puke. Den har till en del uppfyllt ändamålet,
derigenom, att general Wrede blifvit degagerad och fienden
tvungen att draga sig ur Vesterbotten. Man klandrar här
mycket general Wachtmeisters batalj; han har dock ådagalagt
mycket mod och nit. Om något fel varit uti dispositionerna
och deras utförande, så härrör sådant icke alltid af en mindre
god vilja och bör således skonsamt bedömas, helst det är
lättare att klandra andra, än göra sjelf.» — Om affären och
Wachtmeister har Adlersparre yttrat: »Menniskor finnas, som
under själafröjden att få förlåta de största felsteg, hafva en
naturlig skadeglädje att hugga sig fast vid de mindre
förseelserna. Så har Napoleons tåg till Ryssland fått försvarare,
hvilka ej nog kunnat förbanna Wachtmeisters handlingssätt vid
Ratan. Enligt mitt sätt att se, begick Wachtmeister, som så
mången annan gjort före honom, det felet att alltför mycket
räkna på sitt mod. Och ett okufligt mod hade han, trots
grinet af våra moderna hjeltar, som knappast luktat krutrök.»</footnote>

För att ännu mer bestyrka den föregifna
fiendtliga positionen mellan de båda
revolutions-befälhafvarne, hafva Adlersparres ovänner icke dragit i
betänkande att framställa honom såsom den, hvilken af
egennytta och hämndkänsla motverkade Adlercreutz's
utnämning till chef för lifregements-brigaden — en
plats, om hvilken Adlersparre högt yttrade, då den
tillbjöds honom, att en sådan makt borde tillhöra
endast en furstlig person, hvilken åsigt äfven bestämde 
tillsättningen. Om således Adlersparre ej var utan
delaktighet i lif-regementets åtgärd att undanbedja sig
general Adlercreutz's chefskap, så skedde det ej af
egennytta eller någon dermed beslägtad känsla, ty
Adlersparre ansåg, att en närmare förening med
Adlercreutz gjorde dem båda starka att emotstå
intrigörerna och i stånd att på ett kraftigare sätt ingripa i
riksstyrelsen. Denna önskan uttalar sig temligen rent
ut i följande den förstnämndes bref till dess blifvande
svärfader; »Jag var i går med Adlercreutz och många
muntra bröder bjuden af De la Grange på ett
värdshus, der det gick lustigt till; vi voro der långt inne
på aftonen. Adlercreutz behagar mig mer och mer,
särdeles genom sin bonhommie och sitt tydliga förakt
för allt fjesk och glitter. Jag är öfvertygad om, att
han menar väl och förtjenar nationens högaktning.
Hans stora och lysande förtjenster komma nu väl till
pass. Emellan honom och mig råder nu, mig
veterligt, ej det ringaste misstroende, ingen skymt af
afund eller falskhet; ehuru jag är väl underrättad, att 
många beställsamma menniskor dag och natt äro
sysselsatta att tränga sig imellan och åtskilja oss. Man
befarar, att, om vi båda handla i samråd, blifva vi
mäktigare, än som vore önskeligt och lyckligt för den
illfänade skara af brushufvuden, som nu vilja
poussera sig fram till äreställen, lika godt genom hvilka
medel, allt det sker. Konsten är således nu att gifva
fart åt sqvallret och förtalet, för att få Adlercreutz
och mig oense. Det befarade väldet är då sprängdt
och tillintetgjordt, och sedan blir lätt, så inbillar man
sig, att blifva qvitt oss båda, som torde vara
hufvudsyftet. Behagliga blifva aldrig personer länge, som
kommit till välde genom sin egen kraft. Här äro
oupphörliga kabaler mot och för mig, båda för mig
lika vämjeliga. Hvad som ej kan vinnas med rena
händer, må i evig tid vara ovunnet. Hufvuddraget
i min karakter är, att aldrig börja ofreda någon, men
att ofta med öfverdrift och merendels med påföljande
ånger repoussera andras ofredande: detta är ett fel,
och felet har jag.»

Den Adlercreutz påbördade åsigten, att, under
fredsunderhandlingarna med Ryssland framställa
anspeglingar till förmån för kejsarinnans systerson vid
thronföljarevalet, bör på sin höjd antagas endast som en lös
supposition. Om Adlercreutz ens tänkt deråt, skulle han
ej så kraftigt medverkat till hela konunga-familjens
landsförvisning. Smädelsen, som med sin alltid fulla
pensel vill öfverstryka förtjensten, ehvar den ock
framträder, sade visserligen om honom, att han var
delaktig i Fersiska mordet, att hans plan gick ut på
ingenting mer eller mindre, än att lösslita hela
Finland från Sverige, för att sedan göra det till ett rike
under ryskt beskydd och sig sjelf till diktator
derstädes; och om Adlersparre, att han emottagit ryska
penningar, för att med dem köpa svenska undersåter
åt kejsaren i Ryssland <footnote>Läsning i Blandade Ämnen (ny serie) II häftet, s. 47.</footnote>. Att Adlersparre med humör
tillbakavisade detta förtal om honom och sin vän, och
med Sully trodde, att <i>den ärliga politiken är den
bästa</i>, att han dock befarade ett ryskt och gustavianskt
parti inom landet, kan synas af följande utdrag ur
hans skriftväxling: »I morgon (d. 7 Juli 1809) efter
millioner bråk och contramesurer, är den dagen, då
konungen i Hemliga utskottet yttrar sin önskan, att
ständerne skola välja den norrska prinsen till
kronprins. — Här är ett ryskt parti, som vill hafva vår
kronprins tillbaka; det arbetas naturligtvis med hand
och fot att motverka denna proposition. D— har i
dag (d. 27 Jan. 1810) för första gången förlorat en
votering med 130 rösters undervigt; det partiet ser
nu rätt misserabelt ut i physionomien. Freden med
Frankrike är sluten, fast det officiela derom ej
hitkommit. I Lybeck har Gustaf Adolf blifvit
applauderad på spektaklet, hvilket staden väl lär få betala.
Han har velat qvarblifva i Hamburg; men franska
ministern Bourrienne har kört honom häftigt till sin
bestämmelse, o. s v. Vid valet till Banken, kunde
D—ska partiet ej få en enda af sina.»

Ett drag må åter upptagas ur glömskans famn,
för att vittna mot dem, hvilka finna en viss
skadeglädje i att utbasunera Adlersparres antipodiska
ställning till Adlercreutz. När Grewesmöhlen i »Nya
Posten» med sin vanliga giftiga oförskämdhet anföll
general Adlercreutz, för dennes måhända nog oförsigtiga
utlåtande i »Åskådaren» om Stockholms allmänhet,
hvem var det då, som offentligen tillrättavisade
pasquillanten och sökte bilägga missämjan mellan den 
finska hjelten och den uppretade publiken? Det var
Adlersparre.

Mot sanningen vore det dock stridande, att icke
erkänna, det förhållandet vid något eller flera tillfällen
blef spändt mellan 1809 års revolutionschefer. Båda
hade det gemensamma felet, att ej med nog kraft
kunna bortvisa örontasslare och lögnfabrikanter. I
den rikhaltiga skriftväxlingen mellan Adlersparre och
Adlercreutz, och hvaraf en obetydlig del blifvit
offentliggjord i Historiska Handlingar, finner man, huru båda
brefskrifvarne beklaga sig öfver kabaler och prejudice.
»Misstroende och kabaler mot mig — uttrycker sig
den sednare — har jag länge erfarit. Jag önskar,
att du i allt, som rörer det militära, hyser det
förtroende till mig, som jag vet mig förtjena; och var
försäkrad, att ingen skall vara mera nitisk än jag att
understödja allt, som kan lända till konungens och
fäderneslandets bästa; och tro ej, att jag vill begagna
din frånvaro, för att gifva mig dementi i dessa mina
tänkesätt.»<footnote>Af den 28 Juli 1809.</footnote> — »Vissa officianter göra mera ondt, än
någon tror — Ja, visserligen höra kabaler till
ordningen för dagen: likvisst skall sjelfva Belsebub icke
kunna tillvita mig något sådant, och Gud vet hvad
för en ond ande som aflägsnade oss från hvarandra
under din härvaro: kanske hade ett närmare
förtroende oss emellan varit nyttigt för det allmänna.»<footnote>Af den 23 Augusti 1809.</footnote>
»Om jag nu hade dig här, voro jag tranquilare. Mer
och mer börjar jag inse, att man sjelf måste vara
intrigör, för att taga sig fram i dessa intrigernas
förbannade tider, och till ett sådant arbete passar jag
slätt intet. Hvad du talar om att bravera kabalen, 
så är det godt och väl; men tro mig: kabalerna äro
långt svårare fiender att öfvervinna än både ryssar
och norrmän. Här går allt trögt. Många gånger har
jag varit nära att slakna; men min gamla seghet,
min finska envishet, som du kallar den, har hållit
mig upprätt. Egde jag emellanåt din förvånande
talang att kunna skratta åt allt, och du min egenskap
att emellanåt sörja deråt, så vore vi visst lyckligare
begge. — E. sitter nu här och trumfar med A—lska
hackorna, men det mariaget skall ej bli välsignadt
med något långlifvadt foster, så länge jag är
motspelare, var trygg. Kunde du vara här och se och
höra, huru här tasslas på smygvägar, skulle du
förlora ditt tålamod. Flera af dina för detta komma
nu ofta till mig; men jag har ej lockat dem öfver.»<footnote>6 Augusti 1809.</footnote>
Adlersparres utgjutelser andas samma vänliga
tänkesätt. »Hvad du skrifver om förr och nu, gillar jag
till alla delar, endast ett och annat uttryck
modifieras. Den menskliga gemenheten har jag egentligen
aldrig betviflat; men detta hindrar mig ej att tro på
dygd. Jag tror äfven, att fienden lättast bekämpas
med det vapen, som i dagligt tal kallas <i>medömkan</i>,
nb. sådana fiender, hvilka ej hafva courage eller ära
nog att gå en hederlig man öppet på lifvet, utan
föredraga att hålla sitt spel och kältringsgrin bakom
hans rygg. Förträfflig var anekdoten om —e. Väl
visste jag af gammalt, att åtskilliga rötter stodo qvar
efter det afmejade ogräset, men aldrig kunde jag
inbilla mig, att det så snart skulle åter skjuta fram,
och till på köpet så högt. Så der behagar det ödet
ibland att gäcka våra förhoppningar; men ett hopp
vet jag, som aldrig sviker, och det är: att hvar och 
en redlig tanke slutligen segrar.»<footnote>16 Augusti 1809.</footnote> »Har är ett
upplyst, godt och redligt folk; jag trifves särdeles väl
ibland dem. Militären är noble, redlig och nitisk för
den närvarande ordningens bestånd; jag beklagar den,
som här, eller i Wermland, eller i Dalarne höjer sitt
hufvud för att väcka ondo, den blir ej besvärad med
alltför lång lifstid. Med glädje, och innerlig glädje
har jag hört, att min värda bror håller dem kort vid
marginalen i Stockholm: jag har aldrig fått en
gladare nyhet än denna. Jag har här erhållit dyrbara
upplysningar om Stockholmska galningarnes
förhoppningar och utsigter: de äro ej farliga, men fulla af
oförstånd och ond vilja.»<footnote>Den 6 November 1809; meddeladt af öfverste-löjtn.
friherre m. m. Adlercreutz.</footnote>
</chapter>

<chapter name="IV.">
<h2><small>IV.</small></h2>

Adlercreutz's missnöje med styrelsen blef, som
vi inbilla oss, förnämligast en följd af hans åsigter
som krigare och hvad som med dem sammanhängde.
Hjelte till kropp och själ, kunde han ej fördraga att
se sina tappra och trogna vapenbröder misshandlas
och föraktas, att så uppoffras utan allt ändamål, att
så belönas för de vackraste tjenster. Den planlöshet,
hvarmed kriget fördes, de krigsgärder som utskrefvos
och knappt till hälften användes till det uppgifna
ändamålet, den vanvårdnad och det elände, man
bekymmerslöst lät öfvergå blomman af Sveriges
ungdom, landtvärnet, konungens eget skändliga beteende
med gardes-regimenterna — allt detta kunde en 
sådan man som Adlercreutz ej åse annat än med
djupaste bekymmer. Att detta bekymmer i sin ordning
skulle föra tanken på revolutionära kraftåtgärder, var
klart, alltsom uppmaningarne till honom blefvo
högljuddare: »att i têten för den insulterade arméen rycka
spiran ur despotens hand.»

Gustaf Adolfs eländiga krigsoperationer i
Pommern hade varit tillräckliga att fråntaga honom
härens aktning; den kränkande straffdomen, som
slungades åt garderna, var nog att förvandla denna
missaktning till hat och hämnd. Det låter sig ej
beskrifva, med hvilken förbittring dessa trupper
emottogo skymfen att se sig beröfvade dessa dyrkade
segerfanor, under hvilka de kämpat så mången het och
mångbesjungen strid, fanor, hvilkas anor hade spirat
upp ur blodet på Gustaf II Adolfs, Carl X:s och XII:s
valplatser. Dåvarande majoren, sedermera generalen
Casimir Reuterskjöld skrifver till sin vän Magnus
Björnstjerna: »Af general-ordres ser du
gardes-regementernas hårda öde — de äro orättvist och på ett
revolutionärt sätt satta hors de la loi; de hafva
slagits bra, och finska gardet har vid denna dumdristiga
landstigning förlorat några och 80 man af 300; men
de skola sacrifieras, för att krafsa öfver de dumheter,
som blifvit af vederbörande gjorda, och att inbilla
publiken, att det är militärens fel att intet i denna
campagne blifvit uträttadt; men finska gardet har
börjat att ikullkasta denna opinion, och de andra hafva
följt deras värdiga exempel, så att jag tror det lärer
vara fåfäng möda, att kasta skugga på arméen; de
äro för nära, och för många hafva blodvite, af
tapperhet, att man kan renouvellera historien af 1788;
men det skulle man i sin dumhet vara färdig att
vilja göra. Kamraterne på Åland hafva begärt 
krigsrätt att få visa sin oskuld, vi veta ej om den blifvit
dem beviljad; truppen har högtidligt förklarat sitt
missnöje, när man velat beröfva dem sina fanor, hvilka
de med sitt blod försvarat; vi få ej några bref ifrån
Åland, med annat än courirer af våra bekanta;
kungen ligger på ett hörn af landet, omgifven af Melin
och dylika — —. Denna händelse har gjort ett
starkt intryck på alla, våldet är stort, alla draga
öronen åt sig. — Detaljerna af truppens stridssätt 
förtjenar belöning — och att någon oordning varit
vid embarqueringen, har härrört af befälhafvarens, men
ej truppens conduite, — säg kamraterne vid finska
arméen den orättvisa, den hårdhet, den omenskliga
grymhet som vederfarits deras vapenbröder, och att
deras tour kan komma att lika ärelösa blifva satta
utom lagarne, — för hvad hafva dessa olycksoffer
vågat lif, lemmar, — när äran, hedern, det käraste
en militär har, blifvit dem våldsamt och orättvist
beröfvadt; om någon hade varit feg, rädd, ej uppfyllt
sina skyldigheter, må den straffas, men ej ett straff
vara generelt, öfver en corps der endast hälften
agerat, och hvilket straff — det grufligaste som
någonsin drabbat — men ingen kan förebrås något. Sedan
några blesserade officerare hemkommit, är jag nöjdare
med regementerna än förut — få se huru detta
slutas, jag frugtar följderne, en följd är att regementerna
ej äro mepriserade i Stockholm. Adieu! skäms ännu
ej för den uniform du bär, han har ej blifvit
vanhedrad de fait men på orderna. Säg general
Adlercreutz, att finska gardet ej deshonorerat sig i elden,
och intet i reträtten.»<footnote>Meddeladt af ryttmästaren m. m. grefve M. Björnstjerna.</footnote> — (Stockholm d. 18 Oct. 1808.)


Men det var ej allenast inom de lägre graderna
som denna skandal uppväckte förtrytelse, äfven högt
uppsatta personer och som stodo konungens ynnest
nära, kunde ej stillatigande vara vittne till dessa
uppträden, föranledda af den ursinnigaste orättvisa,
som ej en gång gaf offren för den kungliga ilskan
tillstånd att rättfärdiga sig, och hvarom ett bref från
general <sp>Suremain</sp> af den 7 November 1808
närmare upplyser: »Les lettres de Stockholm n'osent
exprimer tout le mécontentement qui y regne! Je sais
qu'il est très grand et que l'affaire des gardes a
produit la plus vive sensation. Le Roi n'a pas voulu
consentir au conseil de gerre demandé par les différens
chefs. Les drapeaux ont fini par être livrés après
beaucoup de pourparlers: c'est votre regiment, dit on
qui a fait le plus de résistance.»<footnote>Meddeladt af ryttmästaren m. m. grefve M. Björnstjerna.</footnote>

Adlercreutz, ehuru af ett lifligt temperament,
hade dock alltför mycken urskiljning att kasta sig i
företag, der allt berodde af en lyckträff. Så blef han
väl afvetande af Februari-conspirationen, men ingen
deltagare i den. Han var ej af dem, som stanna vid
halfgjordt arbete, kasta ut planer och låta dem
förfalla. Han kunde lika litet bli en tumlare i det
politiska farvattnet, som en guldfisk deri att blänka på
ytan. Till djupet ville han gå med den sak, som
tillvann sig hans sympathier, och, sedan föresatsen
var fattad, skulle det fordrats en Gud att rubba
den. Hvad han <i>ville</i> utföra, måste ock utföras med
rena händer, så föreskref hans riddaresinne, och han
tiggde ej lyckan om dess nådegunst. Lycksökare
kunde således aldrig inspinna honom i sina nät eller
draga honom in i hvirfveln af sin konst. Han 
betraktade dem som det indianska gräset, hvilket blir
mjukare, ju mer det trampas. Liksom skydraget
suger upp vattnet genom sin egen styrka, så drog han
de rättsinnade till sitt hjerta; och han återgaf dem i
sköna och stora värf till det allmänna — liksom
vattenpelaren återger vattnet åt den förtorkade jorden.
Såsom en annan Nicolaus Thut i slaget vid Sempach
ville han ständigt med bart bröst möta faran, och
han skulle äfven som denne under högar af lik
blifvit funnen med fanstången i munnen — om ödet
bestämdt honom att falla för en besvuren idé. Må
vara, att det gick ett slags trots igenom hans hjeltelif,
ett sjelfförlitande, som ibland kunde tagas för
öfversitteri; men upphöjda andar hafva gemenligen det med
sig att gå med upprätt hufvud till sitt mål — icke
så noga bekymrade, om de härunder skulle trampa
krälande pygméer. Nog, der Adlercreutz framgick, der
syntes han stor och full af kraft; liknande ett
krigsskepp, som under fulla segel klyfver de vräkande
vågorna.

</chapter>
<chapter name="FEMTE AFDELNINGEN">
<h2>FEMTE AFDELNINGEN.</h2>
</chapter>

<chapter name="I.">
<h2><small>I.</small></h2>

Vestra arméen, sammandragen och bestämd att
operera mot Norrige, var fördelad i tvänne
hufvud-corpser, under krigspresidenten m. m. friherre <sp>Bror
Cederströms</sp> öfverbefäl <footnote>Sedan generalen Gustaf Mauritz Armfelt lemnat
befattningen. Han säger sjelf om detta aflägsnande: »Brändström
taga de nu ifrån mig till en början; således ett styeke armé;
ty nog är han så god som många bataljoner. Blir det mitt
öde, att föra secours till Stockholm eller Skåne, så kommer
jag att få contraordres på halfva vägen; önskligt vore, att jag
förr kunde komma ur denna rukan, och att <i>den</i> de vilja hafva
till general en chef, blefve installerad. Krigspresidenten
väntar, att jag tager humeur eller blir degouterad, för att komma
till denna post. H. M. vill menagera mig och ej utan ett
visst decorum sparka mig bak. Häruti har han orätt; ty jag
skulle finna mig admirabelt i den disgracen.» (Bref till Georg
Adlersparre.) Om Armfelt icke just fick sparken, blef han
dock förunderligt nog flyttad från konungens till hertigens
gunst, just i vefvan då befälet öfver vestra arméen fråntogs
honom. När detta skedde och Armfelt reste till Stockholm,
stannade han en dag i Wermland hos sin vän, kaptenen och
riddaren Carl Axel Linroth på Gustafsvik, Adlersparres
sedermera blifvande svärfar. Efter ett längre och förtroligare 
samtal med värden på stället, om sina framtidsplaner och
utsigter för det närvarande, lemnade ex-favoriten rummet på
några minuter, för att hämta sitt reschatull. Öppnande
detsamma, framtog han tvänne nyss med posten erhållna bref,
ett från konungen och ett från hertigen, hvilka dokumenter han
lemnade åt Linroth, med begäran att genomläsa dem. Sedan
detta skett, yttrade Armfelt med föraktligt leende: »Konungen,
hvars faders trognaste och kanske bästa tjenare och vän jag
varit, för hvilken jag uppoffrat allt hvad en menniska kan
sacrifiera, vågat blod, lif, ära och gods samt beklädt schavotten
för honom, han bemöter mig nu som en indifferent person
och stöter mig förolämpande ifrån sig; under det hertigen, mot
hvilken jag hemligt och uppenbarligt för afvog sköld, skrifver
mig till de charmantaste bref, fulla med manna och honung.»
Detta är ju också ett blad, värdigt ett rum i favorit-väldets
historia, samt intygande: huru tacksamheten lefver och frodar
sig i solskenet på — samhällets topp. Hade detta hertigens
smek någon likhet med kattens, som först kittlar rofvet innan
han sönderrifver det?</footnote>. Ena corpsen eller s. k.
venstra flygeln kommenderades af öfversten m. m.
baron <sp>Carl Hinrik Posse</sp>, som hade sitt högqvarter 
i Qvistrums gästgifvaregård; den andra eller högra
flygeln af öfver-adjutanten m. m. <sp>Georg
Adlersparre</sp>, hvars station var i och omkring trakten af
Eda skansar.

Cederström, framskuffad af den blinda och
nyckfulla lyckan till de högsta och ansvarsfullaste
äreställen i staten, var en man utan någon af de
egenskaper, som berättiga till ett sådant företräde. Han
var hela sitt befordringsrika och beqväma lif ett
sorgligt men lärorikt exempel på bördsprerogativernas
kränkande obillighet; en i hofgunstens qvalmiga atmosfer
uppdragen slingerväxt, att på sin höjd pryda
hoftrapporna. Högmodig, inbilsk, tanketom och
frånstötande, var denne herre nog oförsynt att ställa sig i
spetsen för en honom af den personifierade
kortsyntheten sjelf erbjuden svensk krigshär, förmodligen
derunder, såsom hernhutaren, starkt deplojerande på den 
tröstande öfvertygelsen: att der oförmågan öfverflödar,
der öfverflödar ock nåden, nämligen den nåd, som har
godtycket till rättesnöre och kapriserna till underlag
åt sin pröfning. Hans fältherrebana vittnar väl ej
om några förebrående nederlag, kanske mest deraf,
att han, liksom af föresats, aldrig <i>fick</i> eller <i>ville</i> se
en väpnad fiende. Vi öfverdrifva ej om vi säga, att
denne af befordringssystemets oefterrättlighet
hallstämplade eller brännmärkta medelmåtta hade sina
välförtjenta och största fiender inom sin egen armé — icke
underligt, då det ju utgör en skam att behöfva
subordinera under den andeliga vanmakten, endera när
denna med sina ihåliga anspråk vill föreskrifva lagar,
eller vågar fordra aktning åt sitt pösande öfvermod.

Vid sidan af Cederström och såsom hans
stabschef stod öfversten m. m. <sp>Franc Sparre</sp>, en verklig
afledare för en stor del af den villervalla, som utgick
från högsta maktens begär att, som det hette, »hålla
arméen activ». Sparre med sin erfarenhet, sina
grundliga studier, sitt fromma sinne, var den enda, som
något kunde nedstämma sjelfförtroendet hos generalen
och framställa för honom begripligt, huru en
befälhafvare måste på annat sätt göra sig förstådd än
genom hänvisandet till sina ordnar och fullmakter.
Upptagen af tankeansträngande köksaffärer, blef det ofta
Cederström en hugsvalelse att kunna lemna
krigsoperationerna i sin stabschefs händer, och vi förmoda,
att han på sådana sabbats- och recreationsstunder
under sina bordsböner ej glömde att i dem innesluta
sin krigsäras upprätthållare.

Befälhafvaren för arméens venstra flygel, Posse,
hade den tiden redan ett sjelfförvärfvadt aktadt namn
inom krigshären. Ett imponerande, nästan
imperatoriskt utseende; en manlig och skön gestalt, vittnande
om mycken kraft och helsa; djerfhet och eld i
tanken; någon fallenhet att springa öfver gränsen för det
billiga; en viss lynnets retlighet, ett godt, ehuru ej
mångsidigt odladt förstånd; mycket personligt mod,
som steg och föll med faran; en rik känsla för
naturens och konstens sanningar, — qvickhet utan att
egentligen hafva snille, interessant genom sin rikedom
på erfarenhet, sådan syntes oss Posse med sina många
och utmärkande egenskaper.

Mindre tillhörande 1809 års hjeltar än kedjan
af fäderneslandets yppersta män, har han ej fästat sitt
namn vid statshvälfningens historia på annat sätt än
såsom medvetande af revolutionsplanen, emedan hans
deltagande i Gustaf Adolfs afsättning inskränkte sig
till några gifna löften, att i händelse af behof skynda
Adlersparres armé till hjelp, samt att under dess
aflägsnande från Norrska gränsen hafva ett vaksamt
öga på fienden. Som ej det lofvade biträdet kom i
fråga, blef Posses göromål under de afgörande dagarna
att, som det kallas i militärstil, hvila på geväret.

Gemensamma faror och framgångar hade närmat
Adlersparre och Posse till hvarandra. Ehuru olika
till lynnen, hade dock deras idéer många
öfverensstämmelser, isynnerhet när fråga var om uppoffringar
för det allmänna. I Posses karakter låg mycken
aristokratisk trotsighet, som något fördunklade hans
menniskovärde. Bröstgänges ville han tränga sig fram
och skuffade då merendels å sido allt, som stod
honom i vägen eller ej var till behag — nb. då han
såg sig vara den starkare. Hos honom var begäret
att öfverflygla en passion, som dref honom till stora
handlingar, men ännu lättare till småaktiga och
ovärdiga. Hans rätta verkningskrets var slagfältet; men
han blef der ej stor, förrän motståndet blef vådligt.
Allt som det växte, växte hans fältherresnille; och
liksom Demetrius Poliorcetes behöfde han knappast
mer än att kasta sitt fruktade svärd i fiendens leder,
för att spränga dem. Om en sådan man ej kunde
förmå sig att, vederbörande alltid till nöjes, leka hjelte
på — paradplatsen, eller i salongen rätta sig efter
slentrianen, så bör detta förlåtas honom. Visst är,
att, om han ock på båda dessa ställen längesedan
blifvit uppoffrad åt missnöjet och glömskan, så skola
dock <b>Svenskarne</b> minnas hans hedrande värf och
önska sig honom åter, när kriget allvarligt står för Sveas
fjällport.

Näst före 1809 års revolution infaller en period
i Posses offentliga lif, som icke rätt väl sammanhänger
med de öfriga; och då den annars så frimodige,
bestämde och kraftige mannen visar sig inbunden,
vacklande och svag, ända till löjlighet. Detta uppförande
i en afgörande stund synes oss, lindrigast sagdt,
oförklarligt; så vida man ej vill antaga, att han ansåg
det rådligast att spela med sina kort under bordet,
för att ej i förtid blotta sin trumfstyrka. För att
emellertid ej göra oss saker till en hård och orättvis
beskyllning mot en förtjent person, anföra vi
nedanstående interessanta och upplysande facta, meddelade
af dem, som under de mest kritiska ögonblicken stodo
vid Posses sida.

Redan sent om hösten 1808 möttes herrar
Adlersparre och Posse en dag å landsvägen emellan
Uddevalla och Strömstad, som det syntes — Posse
uppsökt af Adlersparre. De stego ur sina vagnar och
gingo circa 100 alnar på sidan af vägen i en
upplöjd smutsig åker. Bådas staber stannade vid
vagnarne. Efter ¼:dels timmas samtal tillkallades endast
den förres adjutant, dåvarande kaptenen och riddaren,
numera general-majoren m. m. <sp>Boij</sp>, en determinerad
ung man, hvilken redan under campagnen i Tyskland
1805 och 6 hade, vid icke fyllda 19 år, utmärkt
sig såsom tapper och bestämd. En sådan yngling
kunde ej annat än tillvinna sig Adlersparres
uppmärksamhet. Till honom framställdes nu så väl af
den ena som andra af dessa höga herrar Sveriges
bedröfliga belägenhet, så i ett som annat hänseende,
och liksom sjelfmant uppstod för första gången dem
emellan frågan, huru fosterlandets räddning borde ske;
hvarvid man stannade vid den öfvertygelsen, att enda
vilkoret för en sådan befrielse vore Gustaf Adolfs
aflägsnande från riksstyrelsen.

Sedan rigtigheten af denna åsigt blifvit fullt
erkänd af båda befälhafvarne, tillspordes Boij af
Adlersparre: <i>Säg mig, min unge vän, hvem böra vi
utvälja till thronföljare, sedan dethroniseringen är gjord
och Riksens Ständer äro sammankallade?</i> Boij
föreslog då prins <sp>Christian August</sp>, samt framställde
föreningen med Norrige, såsom en följd af detta val.
Förslaget gillades; conferensen slutade dock, utan att
något definitift afgjordes, endast ömsesidiga förbindelser
till den obrottsligaste tystnad samt att
kommunikationerna mellan venstra och högra flyglarne skulle
blifva så mycket lifligare <footnote>Majoren och riddaren E. Flachs egenhändiga
anteckningar rörande dess deltagande i 1809 års revolution, med
tillägg af general-majoren m. m. J. Fr. Boij.</footnote>.

För att berigtiga begreppet om den
oefterrättlighet, som vakade öfver svenska truppernas vård och
säkerhet, må nämnas, det friherre Posse fann sig
föranlåten att i egenskap af fördelningschef afresa till
Stockholm, för att direkte till konungen framställa 
arméens olyckliga belägenhet. Fördelningens befäl
valde en person, som skulle vara honom följaktig;
valet föll på Posses adjutant Boij, som tjenstgjorde
såsom stabschef. En afton skedde ankomsten till
kongl. lustslottet Haga, företräde erhölls genast, då
Posse föredrog sitt ärende, omtalande bland annat,
huru Elfsborgs landtvärns-bataljon, som utgått 600
man stark, nu befanns sammansmält till 157 man
duglige till tjenstgöring; de öfriga voro alla, genom
brist på kläder, osund föda, mindre goda
sjukhusinrättningar och sin otjenliga förläggning, dels döda, dels
inlogerade på lasaretterna, och ändå var af hela den
decimerade styrkan blott en skjuten och en blesserad.
Posse anförde vidare, att fältsjukan och rödsoten
gemensamt grasserade starkt inom hans detachement,
och att det onda omöjligt kunde häfvas, om ej de
kraftigaste och tjenligaste åtgärder snart användes, m. m.
Konungen blef rörd, yttrade sitt varma deltagande
äfven med tårar och gaf befallning till Posse och Boij
att till honom återkomma dagen derpå samt genast
derefter vara färdiga att återresa, för att träffa de anstalter,
Hans Maj:t kunde finna sig föranlåten att föreskrifva.
Nästa audiens hade bladet vändt sig. Monarken
visade sig nu stel och otillgänglig; förklarade bestämdt,
att förhållandet ej kunde vara som ombudet
tillkännagifvit, emedan han till sina landshöfdingar skickat ordres
att förse truppen med tillräcklig beklädnad samt att
det vore verkstäldt. Afspisade med denna förklaring,
lemnade Posse och hans stabschef Haga <footnote>Meddeladt af J. Fr. Boij.</footnote>.

En längre tid efter Adlersparres och Posses
förutnämnda sammanträffande i norra delen af Bohus län,
ankom bref från den förre, som anförtrodde sin plan 
att störta Gustaf Adolf från thronen och fordrade
Posses tankar i ämnet. Detta bref meddelades Boij,
hvarpå Posse skref svar, som kunde anses som
obestämdt i alla hänseenden och ej förband venstra
flygeln att understödja den högras tilltänkta operationer.
Sedan denna skrifvelse var färdig, meddelades
innehållet åt Boij, med rätt att tillägga ett postscriptum,
som också blef: att han vid sitt hufvuds förlust
ansvarade för att den venstra flygeln skulle i alla händelser
vara att påräkna för den högra. Detta tillägg
genomlästes af Posse, och brefvet afgick till sin
bestämmelse. Med kännedom af det ovanliga förtroende och
den godhet denne befälhafvare visade sin nuvarande
stabschef, hade den sednares postscriptum fullt
gällande kraft.

Längre fram sändes ryttmästaren <sp>Carl Flach</sp>
till Posse med ett mundtligt uppdrag från Adlersparre.
Det svar han återbringade var förmodligen
otillfredsställande, emedan snart derpå stabs-adjutanten m. m.
<sp>Erik Flach</sp>, en yngre broder till den förre,
äfvenledes ankom till högqvarteret i Qvistrum, skickad från
samma håll.

Om det samtal, som då uppkom mellan Posse
och Flach, och hvilket, efter all sannolikhet, kom den
förre att något lyfta på masquen, under hvilken han
spelade en alltför tvetydig roll, har den sednare
lemnat följande upplysningar:

Under vintern 1809 hade Adlersparre och Posse
åter ett möte på Ökne gästgifvaregård i Gillbergs
härad af Wermlands län, der den proklamation af
Adlersparre uppsattes och af Posse gillades, som jag
förut i mina anteckningar omnämnt att jag afskref i
Carlstad. Snart efter denna sammankomst fick Posse
Skaraborgs regemente af Gustaf Adolf. Posse började
att vackla, kommunikationerna mellan honom och
Adlersparre minskades allt mer och mer. Bref från den
sednare besvarades ej. Strax efter truppernas
inryckande i Carlstad, närmade sig några af det högre
befälet (jag erinrar mig nu icke deras namn)
Adlersparre, med förfrågan om hans ställning till Posse.
Han svarade: »Jag hvarken har eller vill hafva
några vidare kommunikationer med honom; han har
en gång svikit mig.» Man invände då, att han med
venstra flygeln kunde anfalla oss i vår rygg. »Då
vänder jag om och slår honom, ty vår sak är
fäderneslandets, och den är mogen» — blef
Adlersparres svar.

Ändtligen lyckades man öfvertala honom att åter
närma sig till Posse, men icke att skrifva ett ord.
Åt mig uppdrogs, att smyga mig igenom venstra
flygeln, för att söka upp Posse, som ansågs hafva sitt
högqvarter i Qvistrum. Den enda instruktion jag af
Adlersparre erhöll, innefattades i dessa ord: »Bed icke
Posse om något; underrätta honom blott om hvad
här passerat. Tala vid hans adjutant Boij, denne
yngling har mod och beslutsamhet och ser icke
allenast med ögonen, utan äfven med hufvudet.»

Jag skyndade genom natt och dag till Qvistrum.
Vid min ankomst dit, var Posse afrest till Uddevalla.
Jag upphann honom på gästgifvaregården näst
derintill, då jag genast helsades af honom med den kända
mörka minen, som, då han var uppbragt, skuggade
hans eljest ovanligt vackra anletsdrag. Hans första
ord till mig voro: »Jag kan förstå, att det olyckliga
steget är taget, efter ni är här?»

»Jag förstår ej hvad herr baronen menar», blef
mitt svar, med tillägg: »jag är här för att underrätta
derom att revolutionen utbrutit i Carlstad.»

<i>Han:</i> »Just det kallar jag det olyckliga steget.
Jag borde arrestera er.»

<i>Jag:</i> »Herr baron torde besinna sig, innan ett
sädant steg vidtages. Vår sak är fosterlandets.»

<i>Han:</i> »Följ mig till Uddevalla, så få vi talas vid.»

Jag följde dit. Posses uppsyn blef allt mörkare,
under ett oupphörligt ogillande af företaget, hvilket
han ansåg hafva bordt börjas i Stockholm, men
särdeles med afseende på Adlersparres person, om
hvilken han yttrade: »att han vore en jacobin, en
lycksökare, som vidtagit detta steg, endast för att svänga
sig upp, och att han (Posse) skulle vara på vår sida,
om vi hade en annan chef.» Dessa förolämpande
uttryck satte mitt unga blod i häftigt omlopp, och jag
svarade: »att jag ej vore kommen för att negociera
med herr baron och ännu mindre att höra sårande
omdömen öfver min chef. Min beskickning innefattar
egentligen endast en attention mot herr baron,
hvartill öfverste-löjtnant Adlersparre låtit öfvertala sig. Vi
hafva kastat första stenen, och vi få sjelfva försvara
det. Farväl, herr baron! jag förmodar, att intet vidare
hinder möter mitt återvändande till Carlstad?»

Utan att svara ett ord, lemnade Posse rummet,
hvarvid jag fick några minuters samtal med hans
adjutant Boij, min ungdomsvän och fordna
kadettkamrat. Vi voro snart ense om företaget, då jag
erfor hur lifvad och bestämd han var för detsamma,
och om hvars utgång han hyste helt andra tankar
än Posse, med hvilken han lofvade mig att ännu en
gång rådpläga i ämnet. Sedan detta samtal egt rum,
återkom Posse mer lugn och foglig. Han yttrade då:
»Ni får återvända till Carlstad. Säg Adlersparre, att
jag ej kan lofva att vara <i>för</i> — men att jag ej skall
vara <i>emot</i> honom.»

Skyndsamt gick återfärden; men jag var
uppbragt öfver de yttranden, som blifvit fällda om min
chef, och betänklig hvad jag borde säga honom. Men
då Posse lofvat, att ej vara emot oss, så ansåg jag
detta löfte, med afseende å sinnesstämningen i landet,
som att han var för oss, särdeles efter de
försäkringar, hvilka Boij lemnat mig, hvadan jag, med
besinning af Adlersparres rättmätiga stolthet, beslöt att icke
nämna ett ord till honom om de bittra utfallen från
Posses mörka lynne, utan sade honom blott: att Posse
var bra, och att jag trodde, det han snart deciderade
sig för vår sak. Adlersparre, som då redan hade fått
underrättelse derom, att Örebro var revolutioneradt,
att landshöfdingen derstädes och chefen för
lifregementets hussarcorps voro arresterade, emottog mina
meddelanden under synbar glädje och yttrade: »nu
känner jag igen min gamle vän, Posse» — hvarefter
täta kommunikationer dem emellan öppnades, och Posse
förklarade sig vara revolutionens man. Snart efter
vårt intåg i Stockholm inställde han sig der, och vårt
första möte var i Adlersparres salong. Vi helsade
vänligt på hvarandra, jag småleende, under det jag
aflägsnade mig, för att lemna de gamla vännerna
tillfälle att samtala. Posse kom efter mig, yttrande:
»Ni går väl ej bort? Jag vill tala vid honom.» Jag
stannade i expeditionsrummet. Efter något mera än
en halftimmas förlopp, kom Posse ut från Adlersparre
och begärde att få tala vid mig. Hans ord voro:
»Ni blef väl mycket förundrad öfver mina yttranden
i Uddevalla? Men jag fällde dem endast, för att ni
skulle blifva så mycket försigtigare.» Han frågade
mig sedan: »om jag omtalat för Adlersparre hvad han
yttrat om honom?» Hvartill jag svarade: »nej —
men utgången har visat, hvilken af herrarne som hade
rätt.» Hvarpå Posse tillade: »det var grannlagare
handladt af er, än jag kunnat vänta, och för hvilket
jag skall hålla honom räkning.» Ett och ett halft år
derefter uppförde han mig, alldeles ovetande, från
kapten i arméen på förslag till major vid sitt regemente,
hvartill jag äfven befordrades, och Adlersparre dog —
okunnig om Posses yttrande i Uddevalla. Jag har
trott mig böra meddela denna episod, hvilken vittnar
om det djerfva mod och den sjelfständiga karakter,
som utmärkte Adlersparre vid alla tillfällen, då fråga
var att taga ett parti. Många, utan att på närmare
håll se och bedöma dessa egenskaper hos honom,
hafva ansett denna liknöjdhet för Posses beslut såsom
en planlös underlåtenhet att trygga revolutionens
framgång; men det var Adlersparres öfverlägsna förmåga
att bedöma sinnesstämningen i landet, höjden af
nationens lidande och dess uttömda krafter för
uthärdandet af Gustaf Adolfs förstörande krig, hvars
planlösa utförande slutligen lemnade ryska kossacker fast
fot på svensk botten, som från första stund slöt kring
hans person den ringa styrka, som i Carlstad öppnade
revolutionen och som hos Adlersparre vid ett tillfälle
framkallade det yttrande till mig: <b>hela Sverige skall
sluta sig till oss</b>. Denna bevisade sanning låg
visserligen till grund för den stolthet, hvarmed han
upptog Posses vankelmod, hvilket han nog insåg skulle
snart bestämmas par la force des choses. — — — —

Några dagar efter den, då kapten Flach
återvände till vestra arméens högra flygel, hade Boij vid
den venstra ombesörjt en allmän bal uti Uddevalla
samt begärt, att regements- och corps-chefer skulle
öfvervara densamma. De tillsades der, att dagen
derpå sammanträffa vid Bärsta gästgifvaregård klockan
9 f. m.

Efter skedd samling, framställde Posse
fäderneslandets olyckliga ställning och frågade: huruvida de
här tillstädes varande officerarne ville förena sig uti
att understödja öfver-adjutanten Adlersparre, hvars plan
äfven till någon del utvecklades. Samtlige chefer
ingingo genast härå, utom öfverste-löjtnant Carlén, som
kommenderade första bataljonen af Skaraborgs
regemente, hvilken visserligen gillade företaget, men för
sin person ej kunde deltaga uti det, i anledning af
sina personliga förbindelser till regenten, hvarföre
beslut fattades, att äldste kaptenen, i händelse af behof,
skulle föra befälet öfver denna bataljon. Vid denna
sammankomst träffades äfven den öfverenskommelse,
att inga ordres skulle anses gällande, som ej voro
försedda med Posses eller Boijs namn, så mycket mer
nödvändigt, som krigs-presidenten friherre Cederström
då förde befälet öfver vestra arméen.

Kort tid efter denna sammankomst gick det
ryktet: att general en chef inbjudit konungen till
Wenersborg (Cederströms hufvudqvarter), i händelse
någon fara för dess säkerhet å annat ställe skulle kunna
uppstå; i anledning hvaraf Posse sände sin stabschef
till general-befälhafvaren och meddelade honom på ett
så höfligt sätt som möjligt, det han borde hålla sig
passiv, och upplystes om arméens beslut att ej
åtlyda andra befallningar än dem, som voro
undertecknade af Posse eller Boij, och att sådant ej skulle
störa ärendernas allmänna gång, emedan de kunde
som hittills utgå och derefter förses med ett af de
nödiga namnen.

Såsom följd af Cederströms inbjudning, blef det
äfven nödigt att uppgöra en öfverenskommelse, att, i
händelse konungen antog den, måste han arresteras,
hvartill Boij träffade åtgärder med major <sp>Flodin</sp>,
befälhafvare för första sqvadron af lifregementets
hussarer och löjtnant <sp>Jochnick</sp> vid Götha artilleri, som
kommenderade ett detachement deraf, hvilka båda
corpser blefvo förlagda nära Wenersborg, dit Posse
jemväl förlagt sitt högqvarter.

Under vintern hade Boij blifvit af Posse,
troligtvis enligt öfverenskommelse med Adlersparre,
afsänd till generalen, sedermera fältmarskalken baron
<sp>Wrede</sp>, för att communicera med honom och inhemta
hans tänkesätt. Han träffades i Norrköping; men
denna operation misslyckades, Wrede förkastade helt
och hållet att ingå i några revolutionära planer samt
förklarade bestämdt, att, om det ej vore för gammal
bekantskap och aktning för underhandlaren skulle han
genast arresteras. Vid återkomsten till Wenersborg,
hvilken färd varit förenad med de största svårigheter,
underrättades Adlersparre om utgången <footnote>Meddeladt af J. Fr. Boij.</footnote>.
</chapter>

<chapter name="II.">
<h2><small>II.</small></h2>

Den stora svårighet, Adlersparre hade att vinna
Posse, är bevisad, Samma motstånd skulle hans rena
förehafvande möta hos nästan en och hvar af de
personer, som den tiden hade något större inflytande.
Ja, till och med sedan revolutionen var gjord, hade
han svårt att för en och annan af de »konungske»
rättfärdiga sina steg, såsom t. ex. <sp>von Döbeln</sp>, så
att då han till denne befälhafvare skickade sin
adjutant <sp>Carl Forsell</sp>, med underrättelse att vestra
arméen, om han så önskade, skulle genast marschera 
till undsättning, så blef denne vid det förderfliga
systemet fasthängande rojalist till den grad uppretad,
att Forsell, efter all sannolikhet, blifvit inställd för
krigsrätt och som conspiratör skjuten, så vida ej
general <sp>Schultzenheim</sp> mellankommit och fått Döbeln
ifrån en så vansinnig föresats. Mera härom längre
fram.
</chapter>

<chapter name="III.">
<h2><small>III.</small></h2>

Var <sp>Armfelt</sp> invigd i revolutionsplanerna, eller
stod han främmande för dem? Flera af hans bref
till Adlersparre jäsa af missnöje, detta likvisst med
sina små intervaller af hopp om snart kommande
bättre tider.

Under ett besök vid Vestra Ed, hade Adlersparre
tillfälle att känna sin chef på pulsen. Landets
kinkiga ställning kom snart på tapeten. Armfelt
sonderades och blottade sig efter vanligheten. Han svor
öfver »kung Ugglas», »trosskusken Tibell», gjorde narr
af de »hackor, som garnerade högsta trumfen», och
sammanblandade qvickhet och fronderi, tillräckligt för
Adlersparre att se, huru han der just icke hade
något att bygga på vid en kommande brytning.

Armfelt var ett snille, men utan tillräckligt
moraliskt underlag. Det felades honom principer och
följaktligen conseqvens. Älskvärd, tapper ända till
öfverdrift, en nöjets apostel, rik på blixtrande infall,
human i sitt sätt att vara, en herkules-gestalt utan
klubban och lejonhuden, öppen, varmt hjerta och ljust
förstånd, var han sitt tidehvarfs praktexemplar af hvad
man då menade med en man comme il faut.

Hvad som förmådde Februari-conspiratörerna att
närma sig till Armfelt, är icke så lätt afgjordt. Med
kännedom af hans fallenhet för ytterligheter, var steget
obetänksamt; och med afseende å Armfelts förhållande
till konungafamiljen alltför opolitiskt, att af något skäl
rättfärdigas. Det var och blef emellertid hans öde
att falla med sina husgudar, sedan han sett sitt Troja
— suveräniteten — gå under.
</chapter>

<chapter name="IV.">
<h2><small>IV.</small></h2>

Af alla dem, som år 1809 grupperade sig
omkring Adlersparre, var den till hans person närmast
stående friherre <sp>Carl Hinrik Anckarsvärd</sp>, ehuru
han som deltagare i statshvälfningen tillhör båda de
revolutionära partierna. Detta bör dock ej uppfattas
<i>så</i>, som skulle han varit ett samband mellan de båda
revolutions-cheferna, emedan ett sådant påstående skulle
numera lätt kunna tagas som ironi.

Öfver ingen af »1809 års män» har i allmänhet
omdömet uttalat sig omständligare och orättvisare än
öfver bemälte friherre och sedermera vordne grefve,
nb. då man undantager hans egna utfall mot sin
fordna chef. Om man också ej kan frånkänna
Anckarsvärds karakter ett och annat lyte, såsom en ofta
påkommande paroxysm af omätlig ärelystnad med sina
små sidosprång af effektsökeri, lättretlighet och
sjelfförtroende, ett sällan afsvalnadt begär att, som det
heter, flyta ofvanpå, utan att någonsin komma till
botten med en sak, med ett ord, en viss fattigdom
på grundlighet och ihållighet, så kan man dock aldrig
förneka, att denna karakter eger många lysande och
älskvärda egenskaper, kraft och spänstighet, en lätthet
att genom fantasiens förstoringsglas se verkligheten
förskönad och upphöjd; en sällsynt förmåga att kunna
tjusa och draga till sig, en aldrig svigtande vilja att
vara nyttig samt en till det yttersta uppdrifven och
lågande kärlek för fosterlandet. Måhända vore det ej
så orätt att kalla Anckarsvärd en dagens man utan
att derföre göra honom till en dagslända.

Många äro de tillvitelser, som blifvit honom
gjorda, bland andra, att »<i>hans krigiska bana varit
mera lysande af befordringar, än bedrifter</i>». Detta
är grundfalskt, ty 1) hafva vederbörande med en lätt
förklarlig, ehuru oförlåtlig föresats merendels gått 
honom förbi vid utdelandet af sina ynnestbevis, och
2) har Anckarsvärd på den »krigiska banan» ådagalagt
både så mycket mod och så mycken militärisk
skicklighet, som trots någon af de många öfver honom i
rangrullan, och hvilket kan inhemtas fullständigare af
rapporterna från Norrige 1808, bland hvilka vi göra
oss ett nöje att meddela följande: »Öfver-adjutanten
och Capitenen vid Eder Maj:ts Lifgarde Baron
Anckarsvärd, samt Major Hård vid Uplands regemente
stormade den främsta redouten, i detsamma som têten
af Baron Carl Cederströms colonn syntes bakom
fienden, och nära att afskära dess retraite. Denna colonn
hade mött sågade isar och alla de grufligaste hinder,
hvilka Baron Cederströms intelligence afhulpit. Detta,
förenadt med Baron Anckarsvärds och Major Hårds
oförlikneligt goda conduite, mod och resolution, afgjorde
denna för våra vapen ärorika affär.» <footnote>Underdånig rapport från generalen m. m. Armfelt,
dateradt högqvarteret Lier på Glommen den 19 April 1808.</footnote>


Vidare har man sagt om Anckarsvärd, att »<i>det
var i egenskap af insurgent han gjorde sitt namn
kändt under Gustaf Adolfs krig, och genom ett slags
subordinationsbrott under Carl XIII:s</i>. Detta är
onekligen sannt; men hänsyftningen under sanningen har
ingen udd, som sårar. Det förmenta
subordinationsbrottet intygar: att Anckarsvärd redan 1813 bekände
en opinion, som alltmer och mer tycks vinna gehör
och blifva segrande, alltsom Svenska folket förmår att
uppfatta sin <sp><b>naturligaste</b></sp> ställning till de länge
nog så kallade själafränderna i öster. Om på sin
höjd, således Anckarsvärdska beteendet mot
kronprinsen Carl Johan kan synas djerft och påträngande, så
uppenbarar det dock alltid en man, som ej lät hålla
sig tillbaka af considerationer eller af egennyttiga
beräkningar, när det gällde hans idé om
fosterlandets ära och framtid. Har denna uppriktighet varit
förnämligaste orsaken till Anckarsvärds förvisning
från de vigtigare platserna inom samhället, torde han
kunna trösta sig, såsom den förträfflige Pedaretus,
hvilken, oihågkommen bland dem, som borde
innehafva ett embete i staten, tackade gudarne för det
att Sparta ägde trehundrade menniskor mer förtjenta
än han.

Anckarsvärds mästerskap i den
parlementariska diskussionen har ådragit honom ett lika förtjent
som odeladt bifall; och man har till och med icke
dragit i betänkande att ställa denna hans talang att
elektrisera, att meddela sin själ åt allt i dess
grannskap, öfver sjelfva Frietzkys <footnote>G. Adlersparre.</footnote>. Oss förekommer likväl,
som åsyftade Anckarsvärd ofta mer att vara vältalare 
än — upplysare; som sökte han mindre utreda sitt
ämne, som ej mer att inveckla det i den mest
förföriska drägt af glänsande metaphorer, klingande
rhapsodier, vågade infall, rhetoriska blommor; som älskade
han att kokettera för sin lyssnande publik, icke
allenast med silfverklangen i sin säkra och högtidliga
stämma, sin konst att anslå känslans strängar, utan
äfven med det sköna och ädla i sin yttre hållning,
liksom sjelf stadd i den öfvertygelsen att, lik en
annan Pompejus, endast behöfva stampa i marken, för
att framkalla en legion af claqueurer kring sin tribun.
Förgudningen har dock sällan räckt längre än
vältalighetsprofvet. Det kommer sig väl deraf, att vår
svenska Barbaroux mer talat con amore än logiskt;
att han alltför öppendagligt förbisett hufvudsaken, för
att så mycket mer uteslutande kunna hålla sig till
dess utstyrsel. »Hör, men se honom ej», sade ett
snille om Wallin, och man skulle med denna
förändring kunna säga om Anckarsvärd: läs, men hör
honom ej. Man behöfver då ej frukta att indragas
inom sferen af hans förtrollningsförmåga och
kommer då lättast, tro vi, till den erfarenhet: att
mannen, som mången velat se vid statens roder, ännu ej
vuxit från åran.

Flere af Anckarsvärds parlementariska 
deductioner likna de mot höjden sväfvande, skimrande och af
solljuset träffade såpbubblor, hvilka, allt som de stiga,
tyckas bekräfta sin ihålighet, och att de komma
närmare den analytiska slutprocessen för de
vattenblandade beståndsdelarna. Detta bör dock ej förstås, som
vore de Anckarsvärdska hypotheserna och
argumenterna endast en luftsvällande pathos, en rakett-kista
i explosion, ty huru ofta lånar ej den skönaste 
sanning vingar af fantasien, for att så mycket friare
kunna höja sig öfver de jordiska dunstkretsarna?

Onekligt har Anckarsvärd en och annan gång
äfven ådagalagt, att han kan undvara fraserna, att
han kan förakta popularitetsjagten, och det är då som
han är stor. Det outtröttliga och hedrande nit, med
hvilket han stridt för en mer utsträckt medborgerlig
sjelfständighet, för en mer allmän bildning, visar, huru
orätt man haft att kalla honom <i>en på oppositionens
haf kringvräkt aristokrat</i>, emedan den, som <i>så</i> har
mod att stiga fram, i akt och mening att
tillintetgöra fördomar och bördsrättigheter samt så tillsägandes
föra krig med de mäktige — han kan väl vara
demagog, rationalist, fourierist, ja till och med ett slags
politisk incroyable, men aristokrat — aldrig.
Skilnaden mellan en aristokrat och en man med
Anckarsvärds politiska religion är som emellan
lamptändaren på gatan och akolythen. Må man ihågkomma
Anckarsvärds mångfaldiga ansträngningar att beifra
sparsamhet, så väl inom förvaltningen, som inom det
enskildta lifvet. I detta bemödande har han både
sett högre och klarare än sjelfva Cato, som
förblandade hushållning med girighet, under den orimliga
ursägten: att ingen förtjenar högaktning, förr än han
fördubblat sitt kapital. Anckarsvärds sparsamhet har
utgått på att väcka ett allmännare interesse för det
ekonomiska oberoendet, såsom ett af hufvudvilkoren
för frihet och medborgerlig lycka; och väldeliga har
han med sin herkulsklubba drifvit många tillbaka af
dessa fyrverkare på statslärans experimentalfält, hvilka
vågat drifva den hedniska satsen: att ingen uppoffring
är för stor för statskassan, att denna är gradmätaren
för den allmänna välmågan, liksom man ej skulle
alltför ofta erfarit, att denna kassa kan likna
verldshafvet, som uppslukar allt hvad det får, utan att
gifva något tillbaka. Det helas jemnvigt och 
belåtenhet genom delarnas — se der, i få ord,
Anckarsvärds valspråk som statsman, och en vackrare devis
har ingen svensk riddare ristat på sin sköld.

Som skriftställare förtjenar Anckarsvärd just ingen
särdeles stor uppmärksamhet. Hans stil är ömsom
hård, torr, ojemn, full af knalleffekter, fraseologisk och
svethiserande, ordkrystande och platt, det sednare
särdeles när han vill upplyfta sin tunga prosa på
vingarne af fantasiens genius. Man måste minst, som
statsman, vara en Lykurgus, innan det är rådligt att
som han offra åt gratierna och sammansmälta
statsrätt och poesi. Bland Anckarsvärds arbeten såsom
skriftställare, har hans »Förslag till en
Nationalrepresentation» mycket värde, och detta är ej att undra
på, då namnet J. G. <sp>Richert</sp> står på titelbladet. I
sådant sällskap kunna äfven de ringaste krafter känna
sig capabla till något stort; och det var väl först
när Marat hade fått ett dylikt ryggvärn i Roland,
som han i sitt blad kunde tillropa hela franska
folket: »Un patriote aussi pur que moi, pourrait
communiquer avec le diable.»

I dubbelt hänseende utgör Anckarsvärdska
namnet en af de prydnader, som smycka 1809 års
revolutions-företag, änskönt han sjelf i sin
»trosbekännelse» (densamma, i hvilken han så blygsamt
förkunnar sig aldrig erfarit den ringaste fallenhet för
partisinne och att intrigen aldrig ingått uti hans
handlingssätt) öppet tillkännagifver: att han icke eger det
ringaste anspråk på någon ära af statshvälfningen,
och att hans roll dervid endast var uppviglarens.

Ehuru någon contradiction tycks ligga i denna
kungörelse, vilja vi ej fästa oss dervid, utan heldre leda
i bevis, att bemälte »uppviglare» är till finnandes på
en och samma linie med Adlersparre och Adlercreutz,
när fråga är om hedern af den fristående handling,
som beröfvade Gustaf Adolf kronan och frälste
fäderneslandet.

Materialier för ett sådant bevis lemnar ingen
frikostigare än Anckarsvärd sjelf, i detta sitt offentliga
utlåtande: »att han flera gånger gjorde fruktlösa
försök att vinna öfverste-löjtnant Adlersparres beslut till
revolutionsföretaget», och således kan betraktas som
den, hvilken hos Adlersparre väckte, åtminstone
upparbetade till klarhet den idé, för hvilken vestra arméens
befälhafvare skulle vinna så mycket pris och så mycket
tadel. Härtill må anföras general Adlercreutz's
berättelse öfver regements-förändringen den 13 Mars,
der berättaren sjelf tillstår: att »den 8 Mars erhöll
jag genom öfver-adjutanten, majoren och riddaren
Anckarsvärd underrättelser, att en del af vestra
arméen under öfverste-löjtnant Adlersparres befäl skulle
uppbryta den 7:de, för att marschera till Stockholm
och der förmå konungen sammankalla ständerna, samt
att man räknade på mitt biträde. Jag insåg strax,
att tiden var inne att taga ett afgörande parti» m. m.
Således var det ju äfven Anckarsvärd, som satte
Adlercreutz i rörelse, sedan han förut (se ofvan) drifvit
Adlersparre fram. Med anledning häraf skulle man
ju kunna påstå: att Anckarsvärd var den egentliga
tillställaren af revolten i Carlstad och den i
Stockholm, fastän han insåg, huru han saknade nödiga
egenskaper att sjelf genomdrifva en så äfventyrlig
handling och, liksom fordom Curius sköt Catilina 
framför sig, föredrog att spela en lägre roll, helst när
betäckningen kunde bestå af en hjeltes arm.

Anckarsvärds förhållande till Adlersparre blef
aldrig intimare än Catos till Scipionerna. Orsaken
härtill må sökas hos dem båda. Anckarsvärds 
hufvudfel att aldrig vilja se någon öfver sig, och
Adlersparres ej mindre oförlåtliga misstroende och begäret
att i det klaraste ljus tro sig upptäcka fläckar,
bidrogo väl lika mycket till missförhållandet dem
emellan. Hade den ena blottat mindre svaghet och den
andra undvikit en frånstötande köld, som kanske var
mera tillkonstlad, än naturlig, så skulle bägge dessa
herrar vunnit mest derpå, och troligen äfven den sak,
som först rätt nära förenade och sedan rätt långt
aflägsnade dem från hvarandra. Beståndande blir i
alla fall det: att Adlersparre och Anckarsvärd på
samma fält och under samma frihetens fana, i striden
för mensklighetens heligaste interessen, kämpat en skön
och stor strid och sålunda uppfyllt medborgarens
första pligter: att ingen uppoffring är svår för
fäderneslandet. En sådan handling kan icke tillåta
hederliga hjertan och ädla, varma andar att åtskiljas;
tvärtom skall den, som vi tro, evigt och innerligt
förena dem, om ej förr, så när sältan af verldens
obelåtenhet bortdunstat, och tankar, som lidit af
ovisshet, hunnit till full klarhet.

Det synes således ej för Anckarsvärd vara stort
värdt att undandraga sig allt ansvar af ett verk, i
hvars utförande han tagit en så verksam del; lika
litet, som det för hans landsmän lönar sig, att vilja
beröfva honom hedern af ett arbete, på hvilket han
slösat sin mannaålders ädlaste tankar och krafter,
ehuru dessa Volneys ord torde gälla honom, lika
mycket som hvar ooh en annan af de s. k. folkets
män: »Chefs des peuples! si vous possedéz la liberté,
faites-nous la voir: nous la recevrons avec
reconnaissance; car nous la cherchons avec desir, et nous
avons l'intérêt de la trouver: nous sommes hommes,
et nous pouvons nous tromper; mais vous êtes hommes
aussi, et vous êtes également faillibles.»

<tab><tab><tab><small>SLUT PÅ FÖRSTA DELEN.</small>
</chapter>
