
<table o>
<td r>F. STENSTRÖM<br>———————
<td c>
<td c><h2>Läkekonstens och Hälsovårdens</h2><br><h2>företrädare i Göteborg</h2>
<td c><b><big>under 1600- och 1700-talen</big></b><br><b><big>jämte historik over stadens</big></b><br><b><big>Medicinalverk och Sundhetsväsen</big></b>
<td c><img></img>
<td c>
<td c><sp><small>GÖTEBORG 1929</small></sp><br><small>A.-B. W. <sp>HARTELIUS</sp>’ <sp>BOKHANDEL</sp></small>
</table>

<table o><td c>
<h1>Läkekonstens och Hälsovårdens</h1>
<h1>företrädare i Göteborg</h1>

under 1600- och 1700-talen jämte historik

över

stadens Medicinalverk och Sundhetsväsen

av

<h2><i>F. STENSTRÖM</i></h2>

———————

GÖTEBORG 1929<br>
ELANDERS BOKTRYCKERI AKTIEBOLAG
</table>

<table>
<td 2><h2>INNEHÅLL.</h2>	
<td> <td r><tab>Sid.
<td>Förord <td r>5
<td>Stadsläkarne <td r>7
<td>Apoteken och Apotekarne <td r>83
<td>Fältskärerna och Stadsbadarne <td r>119
<td>De första barnmorskorna i Göteborg <td r>145
<td>Äldre sjukhusinrättningar <td r>150
<td>Ur ett hospitals historia <td r>170
<td>Allmänna hälsovården <td r>194
<td>Barnavård och Fattigvård samt Fångvård <td r>212
<td>Pestilentietider <td r>236
<td>Brunnskurer <td r>257
<td>Utdrag ur doktor <sc>Stallhoffs</sc> Itinerarium Sueticum <td r>267
<td>Register <td r>311
</table>
<chapter name="[Källskrifter]">
<big><i>De viktigaste källskrifterna hava varit:</i></big>

Göteborgs stads räkenskapsböcker,

Handlingar angående Göteborgs hospital,

Göteborgs magistrats diarier och registratur,

<tab> »	<tab> »	<tab> akter och suppliker,

Göteborgs länsarkivs registratur.

Coll. medici akter och protokoller.
</chapter>
<chapter name="[Förord]">
<img l></img>
DET heter med ett visst berättigande, att »det talade
förgår, men det skrivna består». Den som vill göra
sig en något så när pålitlig bild av förgången tid,
har därför ingen annan och bättre metod att välja än forska
i de dokument, som ifrågavarande tids människor själva
nedskrivit om sig, ty i dessa skrifter återspegla sig ännu alltjämt,
låt vara i svaga reflexer, människorna och händelserna.

De gamle talte ofta om speculum vitae eller livsspegeln.
Ordet var av dem mycket omtyckt som boktitel. Både 
filosofer, teologer och läkare skrevo sina litterära specula, medelst
vilka de från olika synpunkter belyste den mänskliga tillvaron
och dess problem. Det bör även ligga nära tillhands att tänka
på livsspegeln, när man ur arkivens gömmor plockat fram
värdefulla gamla handskrifter samt studerat och granskat deras
innehåll. De återspegla nämligen kanske ännu bättre än aldrig
så lärda verk sin tid och dess människor. Ej minst gäller detta
om det slags skriftliga urkunder, som ha samband med
sundheten och hälsan samt dess bevarande. De kännetecknas ej
sällan dessutom av en personlig anstrykning och omedelbarhet,
som än mer öka deras värde. I dem finner man ock
tillförlitliga mått på den grad av hyfsning och levnadskultur, till
vilka beträffande människor nått.

Föreliggande arbete är resultatet av forskning och studier
inom nämnda slags gebiet av gamla skrivelser.

Själva grundstommen till detsamma har författaren ej utan
möda och besvär hämtat tillhopa ur Göteborgs magistrats
arkivaliesamling. Till magistratens mångahanda åligganden
hörde nämligen ock att vårda sig om sundhetsväsendet. Under
en följd av år i mitten på 1700-talet ägde magistraten till och
med skyldighet att årligen till Kungliga Sundhetskollegium inge
en relation över medicinalverkets ställning i staden. I trogen
överensstämmelse med ordalydelsen i Kunglig Majestäts
föreskrift fattade magistraten begreppet medicinalverket rent
bokstavsmässigt och lät det endast omfatta läkarstaten och
sjukhusen. I föreliggande framställning har därutöver medtagits,
vad som enligt nutida åsikter bör räknas till medicinalväsendet,
såsom allmänna hälsovården, apoteksväsendet m. m.
Därigenom har en någorlunda samlad framställning kunnat lämnas
över utvecklingsgången av stadens hälsovårdsväsen i äldre
tider. Den lucka, som därvid förelegat, har författaren efter
bästa förmåga sökt att fylla. Hur det lyckats, blir en senare
fråga.

Den sista avdelningen i boken utgör ett sammandrag av
Doktor <sc>Gerhard Stallhoffs</sc> anteckningar om sina resor i
Sverige, Itinerarium Sueticum. <sc>Stallhoff</sc> var dansk, men
k»m av någon anledning till Sverige, där han trivdes så väl,
att han stannade kvar för alltid.

Under åren 1669—1676 (?) var han stadsfysikus i Göteborg.
Detta har varit det avgörande skälet till, att hans »svenska
resa» här medtagits. Den innehåller dock alls inga uppgifter
om Göteborg. Reseskildringar från 1600-talets Sverige äro
mycket sällsynta. Detta bör vara ett ytterligare skäl till att
också Doktor <sc>Stallhoffs</sc> reseanteckningar publiceras, helst
många av hans iakttagelser vittna om hans skarpa blick för
realiteter. Det svenska landskapet offrade han ej en tanke åt,
men så mycket mer intresserade han sig för byggnadsväsende,
handel och näringar, särskilt bergshanteringen. Själv hade
han nog också tänkt och menat, att hans anteckningar skulle
överlämnas till offentligheten. Det är således en skyldig gärd
åt hans intresse för Sverige och dess folk, att hans »Itinerarium
Sueticum» äntligen efter snart 300 år publiceras. Den del av
densamma, som handlar om Stockholm, lär dock redan vara
befordrad till trycket i S:t Eriks årsbok för 1910.

Ifrågavarande sammandrag är försvenskat. <sc>Stallhoff</sc>
nedskrev nämligen sina anteckningar delvis på latin och delvis på
danska, den senare bemängd med rådbråkad svenska. Hans
Itinerarium Sueticum förvaras i Upsala Bibliotek under S. 28.

Till sist ber jag få uttala mitt tack till alla dem, som på
ett eller annat sätt bistått mig och hjälpt mig med föreliggande
arbete.

Göteborg i Juli 1929.

<tab><tab><tab><tab><tab><tab><tab><i>F. Stenström.</i>
</chapter>
<chapter name="Stadsläkarne">
<h2>STADSLÄKARNE.</h2>

<big><big>V</big></big>ID tiden för Göteborgs tillkomst funnos i hela vårt land
knappast några studerade läkare, Stockholm dock
undantaget, där det vid det kungliga hovet fanns ett eller annat rart
exemplar av detta species, som likt andra sällsyntheter
införskrivits till ultima Thule från sydligare och mera fruktbara
luftstreck. Avsaknaden efter läkare tycks dock ej ha känts
alltför stor bland befolkningen att döma av vad t. ex.
innehavaren av den Skytteanska lärostolen i Upsala, sedermera
rikshistoriografen <sc>Johan Loccenius</sc>, skrev i en inledningsdikt
till sina »Antiquitates Sveogothicorum». I denna dikt, betitlad
»Suediæ bona» eller Sveriges förmåner, fällde han de orden,
att i landet funnos blott få advokater och läkare samt tillade
som en självklar sak: »Detta måste man förvisso anse som en
rikets förmån». Med andra ord, <sc>Loccenius</sc> hade funnit den
svenska befolkningen så ofördärvad till handel och vandel, själ
och kropp, att både advokater och läkare därstädes skulle haft
föga att beställa.

Ungefär samma välvilliga uppfattning om det goda
hälsotillståndet i Sverige hade en annan litterär främling, italienaren
<sc>Martin Nigrinus France</sc>, som något tidigare uppehållit sig i
landet. Han skrev nämligen 1596 ett äreminne över den ädla
fru <sc>Anna Sture</sc> samt nämde därvid i förbigående, »att här i
Sverige finnas nu för tiden knappt två läkare, som mot
ersättning kunna konsulteras i varjehanda påkommande
sjukdomsfall. Enligt min mening är orsaken därtill den, att befolkningen
på grund av sin starka och härdade kroppsbyggnad och enkla
föda är föga mottaglig för sjukdomar. Kommer så därtill de
långa avstånden mellan byarne och städerna och den fåtaliga
befolkningen i dessa. Innan således en tillkallad läkare skulle
kunna hinna fram från en stad till en annan eller långt ut på
landsbygden, så skulle den sjuke under väntetiden antingen
redan hunnit duka under för sjukdomen eller återvunnit
hälsan.» Efter denna förklaring av läkarbristen i landet övergår
<sc>France</sc> att uppfylla sin avsikt att strö några minnets och
erkänslans blommor över en ädel svensk samaritergärning,
nämligen <sc>Anna Stures</sc> arbete för och bland de sjuka. Ehuru
detta äreminne strängt taget ej hör till ämnet, ger det dock
en så vacker och tilltalande bild från ett svenskt herregods
under slutet på 1500-talet, där sjukvården liksom på sina
ställen i det gamla Grekland fått en verklig helgedom, tack vare
ställets uppoffrande husfru, som under den totala avsaknaden
av läkare själv gjorde, vad hon förmådde till de sjukas bästa.
<sc>Frances</sc> skildring är ett stycke svensk sjukvårdshistoria från
den tid, då ingen läkare fanns att tillgå i landet. Han skriver
följande: »De högadliga kvinnorna i landet mena sig ha
anspråk på utövandet av den gudomliga och konungsliga
läkekonsten, varför de ock ädelmodigt hänge sig åt detta värv.
Särskilt var <sc>Anna Sture</sc> därvid av ingen överträffad. Ända
från sin barndoms dagar hade hon under moderns ledning med
flit och hängivenhet genom övning förvärvat en sådan
skicklighet i konsten, att det i Sveriges land knappast fanns en
sjukdom, vars orsaker och botemedel hon ej kände. Hos den svenska
befolkningen finnas så mycket färre sjukdomar än hos den
italienska och tyska, som den förras kroppskonstitution är
kraftigare, folkets föda enklare och omåttlighet mindre vanlig.
Under loppet av sommaren insamlade hon läkedomsörter, som
i Sverige förekomma rikligare än annorstädes, för att sedan
efter konstens regler av dem bereda olika slags läkemedel, som
hon i klokt förutseende ställde i förvar för kommande behov
för att sedan använda dem till de sjuka, som hon därmed
återgav hälsan. Så länge de voro sjuka, sörjde hon därjämte för
deras uppehälle. Då jag för första gången avlade ett besök
hos henne, trodde jag mig snarare ha kommit till ett sjukhus än
till ett slott. Så stort var nämligen tilloppet av hjälpsökande.
Ve dem, som låta sin nästa förgås av hunger, elände och köld;
men <sc>Anna Stures</sc> minne leve, ty hon gjorde själv vad göras
kunde för att andra måtte få leva. Hon tvådde och strök salva
på deras sår och förband dem samt besökte sjuklingarne på
deras sjukläger, betjänade dem, gav dem föda och läkedom.
Till bondhustrurna gick hon ofta långa vägar i deras
barnsnöd, sökte lindra deras lidande och bistå dem, att ej de måtte
låta sitt späda barn omkomma.

Ett sådant kall bland sina medmänniskor av detta släkte
håller jag för att vara av gudomlig innebörd, ej mänsklig. Och
det är förvisso gudomligt.»

Vem var denna fru <sc>Anna Sture</sc>, vars nu förbleknade minne
en gång så vackert hyllades? Så vitt jag kunnat finna, var
det riksrådet <sc>Hogenskild Bjelkes</sc> ädla maka, dotter till
<sc>Svante Sture</sc> och död vid 50 års ålder den 6 mars 1595. Det
slott, som <sc>France</sc> sade sig ha besökt, torde med tämligen stor
visshet varit Hörningsholm, som ägdes och beboddes av nämnda
herrskap.

<sc>Loccenius’</sc> och <sc>France’s</sc> enahanda meningar om den svenska
folkhälsan voro väl endast att uppfatta som litterära
artigheter, dikterade av dessa tvenne utländske mäns något
överdrivet fördelaktiga omdöme om och välvilliga syn på det land och
folk, som de gästat. För den förre, som grundligt levde sig
in i de svenska förhållandena, blev Sverige slutligen hans
egentliga fädernesland.

Deras skönmålning motsvarade dock ingalunda verkligheten,
ty efter vad man försport av andra samtida skribenter, låg
landet öppet och värnlöst för horder av utländska charlataner och
inhemska kvacksalvare, utövande både den vita och svarta
magien, dragande omkring från den ena staden och
marknadsplatsen till den andra, »stjälande liv, hälsa, gods och penningar
från många människor» som <sc>Henrik Schmidt</sc> i sin Örtebok
kortfattat och fyndigt beskriver detta följe. Under sådana
förhållanden skulle man i motsats till <sc>Loccenius</sc> hellre velat säga,
att en av rikets största olägenheter var bristen på kunniga
läkare. Sextonhundratalet blev dock därutinnan en vändpunkt.

Det länder staden Göteborg till icke ringa heder, att den
var den första av alla städer i riket näst huvudstaden, som
fick egen stadsfysikus eller stadsläkare. Detta måste dock
räknas de invandrade holländarne och ej svenskarne till förtjänst.
Hade Göteborgs befolkning varit utan detta främmande
inslag, så hade den nog som i andra städer tagit sig ytterligare
en hundraårig funderare och betänketid på saken. Nu gick
beslutet liksom av sig själv i verkställighet, samtidigt med att
stadens grundvalar lades. Ty när holländarne på kunglig
majestäts invitation sökte sig hit, medtogo de ock sin medicus.
Holland var vid denna tid ett glansfullt centrum för de
medicinska vetenskaperna. Både Utrecht och Leyden hade berömda
och ryktbara medicinska läroanstalter, likaså de små städerna
Franeker och Hardervijk. Man har stark anledning förmoda,
att den holländske läkare, som gjorde sina landsmän sällskap
till Göteborg, förvärvat sin lärdomsgrad vid Leydens
universitet. Det var den mest lysande merit en läkare vid denna
tidpunkt kunde prestera. Denne förste läkare i Göteborg hette
<sc>Pieter a Naaldewyk</sc>.

Stadsfysikussysslan upptogs redan tidigt (1635) i stadens
avlöningsstat. Kunglig Majestät anbefallde nämligen nådigst
magistraten att antaga och avlöna stadens fysicus eller läkare.
I en skrivelse till kommerskollegium 1691 gavs en
sammanfattning av inkomst- och utgiftsstaten för Göteborg under dess
då tilländalupna sju decennier; i denna omnämndes ock
stadsfysikatet. Man kan mellan raderna läsa, att stadsfysici årslön
eller salarium haft en i vederbörandes ögon obehaglig
benägenhet att stiga i höjden. Det heter: »och haver han i förstone
njutit 400 daler s:mt, sedan 500 daler till lön och hushyra;
änteligen som ingen ficks, som därför ville tjäna utom en, som
av magistraten ifrån Aachen hit vocerad var; då han till orten
kom och hade intagit beskaffenheten (av den samma), ville han
med de 500 daler intet åtnöjas utan, ehuru väl honom bjöds
600 daler s:mt, qvitterade han både vocation och function och
reste åt Aachen tillbaka, så att man nödgades förse sig med
en annan och 600 dalers stat för honom bevilja, emedan
embetet var i staden och för landet häromkring alldeles omistligt.»
Alltså dock ett slags officiellt erkännande av stadsläkarens
arbete. Man hade kommit underfund med att det var omistligt,
och det var redan vackert så. Förvisso var befattningen ej
heller något latmansgöra. I stället kunde flertalet av
fysikatets innehavare förtäljt om hårda år av möda och bekymmer
och ringa frukt av arbetet.

De första i raden av Göteborgs stads läkare äro icke
mycket kända. De äro närmast som dimfigurer och skepnader,
vilkas öden ock livsverk förblivit höljda i dunkel. Om några
av dem kan med fog sägas ungefär som om vädret: man vet
icke vadan de kommit och vart de farit. Om de flesta övriga
här upptagna gäller, att underrättelserna om dem äro
sparsamma och obetydliga. Ej många uppgifter utöver vad
<sc>Sacklén</sc> lämnat i sin beundransvärt fullständiga läkarhistoria ha
stått att om dem uppbringa. Det bidrag, som därför här
lämnas till Göteborgs läkarhistoria, utgör huvudsakligen
fyllnadsstoff av lokalhistorisk beskaffenhet. Det torde kunna främja
och befordra den saken, att de äldsta göteborgsläkarnes
levnadsomständigheter därigenom framträda något tydligare ur
sitt dunkel och att deras förbleknade minne och namn röna
den tillbörliga hedern att väckas till hågkomst och erinran i
deras gamla stad, enkannerligen hos denna stadens läkare.
Det är säkerligen ej utan sin nytta att en kårs historia och
traditioner upplivas och bevaras. Det stärker sambandet
mellan generationerna. De svenska regementenas
personhistoriska skildringar, ävensom stiftens herdaminnen äro
efterföljansvärda föredömen därvidlag. Läkargeneration efter
läkargeneration från de tidigaste till de senaste ha dock varit
arvtagare till kallets både svårigheter och heder. Det är
tillbörligt, att man lär känna de föregångare, som efter varandra
banat väg för sina efterföljare, helst de burit ansvar av samma
slag och haft likartade erfarenheter av motgångar och
framgångar i kallet, vad som förr benämndes crux et honora
medicorum, läkarkallets kors och heder. Crux medicorum är ett
gammalt uttryck, som inbegrep alla kallets svårigheter, till
vilka ock räknades besvärliga patienter. På det senare slaget
av läkarnes »crux» gavs ett mycket tidigt exempel även i
Göteborgs historia.

Superintendenten i Göteborg, <sc>Sylvester Phrygius</sc>, fällde
nämligen i ett brev till <sc>Gustav II Adolf</sc>, daterat
fastlagssöndag 1627, ett rätt ampert, men förmodligen fullkomligt sant
omdöme om »medici här i landet». Han beklagade sig
nämligen över den svåra sjukdom, han ådragit sig i händer och
fötter, men som dessa medici inte hade någon kunskap om
och därför ännu mindre kunde med tjänliga medel fördriva.
Den kritiska utlåtelsen träffade nog närmast den holländske
fysikus, som bosatt sig i Göteborg för att betjäna borgarne
därstädes. Superintendenten <sc>Sylvester Phrygius</sc> sade sig
därför vara starkt betänkt på att följa sina vänners anmaning
och begiva sig till Holland för att där uppsöka och kanske
rent av hämta hit någon väl förfaren fysikus, som kunde hjälpa
honom i hans sjukdom. Han torde dock aldrig medhunnit att
fullfölja sin avsikt. Döden var honom nämligen för snabb, och
han avled i sin sjukdom redan följande år.

Man får hoppas, att superintendenten <sc>Phrygius</sc> hade långt
större aktning både för läkarkallet och dess enstaka
representanter här i landet, än han i sin citerade skrivelse lät påskina.
Den, som är pinad av värk och krämpor, har lätt för att bli
gnatig och orättvis, och läkaren, som stått maktlös, får därvid
sitta emellan. Det går så lätt att säga, att läkaren ej förstått
sjukdomen och ej förmått göra något att lindra densamma.
Så skrev och tänkte <sc>Phrygius</sc>, och så tänker med honom nog
mången än i dag. Trots läkarkonstens väldiga framsteg sedan
<sc>Phrygii</sc> dagar och den gyllene ålder, den för närvarande lär
befinna sig i, stå dock dess utövare allt fortfarande ofta tyvärr
handfallna i månget kvistigt casus utan att förmå bringa den
ivrigt åtrådda hjälpen. Ingen får kanske därför så ofta och
bittert som läkaren känna sin konsts begränsning. Intet är
att göra åt den saken; den står förmodligen aldrig i detta livet
att ändra. Jämnmod och fördragsamhet hövas läkarkallets
utövare. Det gamla begreppet »crux medicorum» är ett kårens
särmärke, som ingen av dess medlemmar lär undgå. Detta
crux bör så mycket villigare bäras och fördragas, som även en
annan arvedel från gamla tider fallit kallet till del, nämligen
»honora medicorum», aktning för läkarne. »Honora
medicorum propter utilitatem» (aktning för läkarne på grund
av deras duglighet) står omtalad redan i Bibeln.<footnote>Syraks bok (apokryferna) kap. 38.</footnote> I bästa
fall väga crux och honora jämt upp varandra. Säkert är
att de äldre läkare, vilkas öden i det efterföljande skola
beröras, hade i långt övervägande grad känning av crux än
av honora.

Härmed följer nu i kronologisk följd de läkare, som innehaft
stadsfysikatet i Göteborg.

<b>Pieter á Naaldevyk.</b>

Sommaren 1621 anlände själva huvudkontingenten av de till
Göteborg invandrande holländarne. Med dem följde ock den
holländske doktorn <sc>Naaldevyk</sc>. Utländingarne voro som
bekant inviterade till staden av kunglig majestät samt trugades
att taga för sig av håvorna, i detta fall tomter och förmåner.
Infödingarne själva fingo komma i efterhand. Man kommer
ovillkorligen att tänka på hur stick i stäv detta gick med vad
gumman yttrade på kalaset: Tagen för er de våra, de främmande
ta nog.

Doktor <sc>Naaldevyk</sc> synes ha anlänt till orten full av
förväntningar och planer. Redan tidigt erhöll han konung
<sc>Gustaf II Adolfs</sc> privilegium att anlägga ett tegelbruk.
Sagesman är <sc>Cederbourg</sc>, som dock felaktigt kallade honom doktor
<sc>Wijk</sc>. <sc>Naaldevyk</sc> upptog och satte tegelbruket i stånd. Det
var samma tegelbruk, som sedan benämndes »stadsens
tegelbruk» och låg vid Mölndalsån (å nuvarande Tegelängen).
»Efter han intet kunde hålla det vid makt har högbemälte
konung medelst sin givne resolution av den 23 april 1629
förundt staden detta Tegelbränneriet med de förmåner bemälte
<sc>Wijk</sc> detsamma innehaft.» Detta är citerat efter samma källa.

Ovisst är om <sc>Naaldevyk</sc> under hela sin göteborgstid varit
ensam läkare i staden. Möjligt är nämligen, att han
åtminstone någon tid haft en kollega. Den 31 augusti ovannämnda
år 1629 firades nämligen ett celebert bröllop i staden, då doktor
<sc>Götzigerodius</sc> från Stockholm copulerades med jungfrun
<sc>Anna Sophia Krüger</sc> i Göteborg. Spörjsmålet är nu,
huruvida <sc>Götzigerodius</sc> vistats tidigare i Göteborg som läkare eller
endast besökt staden i friareärende. Ifrågavarande doktor
nådde snart nog höga äreställen, han blev nämligen 1637
drottning <sc>Kristinas</sc> livmedikus samt adlades under namnet 
<sc>Rutenfelt</sc>.

Bland stadens rådsförvanter år 1623 uppräknades den
ovannämnde doktor <sc>Naaldevyk</sc>. Av allt att döma var han en
duktig och företagsam man med många järn i elden. Han idkade
även hippologiskt författarskap. År 1631 utkom nämligen i
Leyden av hans hand ett verk med följande latinska titel:
Libri duo Philippicorum, sive de equorum natura, electione,
educatione, disciplina et curatione, Auctore Petro a Naldevyk,
Batavo doctore medicinæ apud Gothob. (Två böcker om de
Filippiske eller om hästarnes natur, urval, dressyr, tyglande
och skötsel, författad av P. N., holländare, M. D. hos
göteborgarne). Om något exemplar av boken finns i svenskt
biblioteks ägo är ej känt. Arkiatern <sc>Abraham Bäck</sc> talade om
för sin kollega, assessor <sc>Bergius</sc>, att han läst boken samt
funnit den så väl skriven, att den borde översättas till svenska,
detta efter vad <sc>Bergius</sc> själv omförmält i sitt för Sveriges
läkarhistoria så högintressanta och ovärderliga anförande vid
nedläggandet av presidiet i Vetenskapsakademien (»Stockholm
för två hundra år sedan etc.»). <sc>Naaldevyks</sc> övriga skriftliga
kvarlåtenskap i Göteborg inskränker sig till ett par kvittenser
i stadens räkenskaper, varav en återges i facsimile. Hans
vidare öden äro okända.


<img>Kvitto av Naaldwyck. (2/3 av orig. storlek.)</img>
<small>Bekenne ontfangen te hebben twee hondert Daelders Sweetsch tolhanden
van den E(delen) Anders Ammons(sen?) Streckende tot afkortinge van
Seeckere ordonnatie bij den E(d) H. M? Burg.graef mij verleent.</small>
<br><small>Den 21 febr. 1626 <tab><tab><tab><tab>P. à Naaldwyck.</small>

<small>(Erkänner hava till handa bekommit två hundra daler svenskt av den
ädle Anders Amundson, räckande till avdrag för min ordination, genom
den ädle H. Hr Burggreven mig tillerkänt. Den 21 febr. 1626. P. à N.)</small>

<b>Georgius Maszowit eller Mascovius</b>

var av tysk härkomst och synes ha vunnit sin anställning i
staden 1642 samt lämnade fysikatet därstädes den 1 april 1648.
År 1645 blev han ägare<footnote><sc>Fröding</sc>: Göteborgs historia.</footnote> till hus och gård i staden vid hörnet
av S:t Jacobs och Arendsgatorna (nuvarande Drottninggatan
och Magasinsgatan). Han hade tillhandlat sig nämnda fastighet

av <sc>Johan Casperson</sc>, stadens dåvarande räkenskapsförare.
Om detta gårdaköp utspann sig parterna emellan en tvist, som
dock mycket snart blev i godo bilagd, i det att redan på tredje
rättegångsdagen i rätten uppvisades »Doctori Georg. Mascovii
obligation, som han sig uppå en summa penningar för en gård
på S:t Jacobsgatan belägen avgivit haver». Troligen har han
1648 för alltid lämnat staden och riket.

<b>Petrus Meyer.</b>

Tillfälligtvis uppehölls befattningen från oktober 1648 till
juni 1649 av denne tyske läkare. Som bevis på hans existens
i staden har jag endast funnit dessa efterföljande tvenne
kvitton.

I. Ist des Magistrats befehlung, dass der Rentemeister
<sc>Jacob von Ackern</sc> zahle an dem H. Doct. <sc>Petrum Meyerum</sc>
von der Zeit er sich alhier in der Statt hat lassen vor einen
Medicum gebrauchen Dreijhundert Thaler Silbermüntze und
stelle solches auf der Stattrechnung, Gotheborg d. 4 Junij A:o
1649. <sc>H. Makelier</sc>

II. Von diesen Dreihundert Thaler habe ich <sc>Petrus
Meijerus</sc> fünftzig an H. M. Jonæ Torinio (stadens rector scholæ)
und fünftzig an H. <sc>Hans Makelier</sc> geassignieret adi (anno
domini) 4 Junij 1649 in Gottenborg. Den Rest habe ich in
Contant richtig empfangen, nemlich zweijhundert Thaler
Silbermüntze. Desshalber ich gedachte Rentmeister <sc>Jacob von
Akeren</sc> hiermitt quitire 12 Junij ut supra,
<br> <tab><tab><tab><tab><tab> <i>Petrus Meijerus</i>.

<b>Georg Magirus.</b>

Nästföljande »Doctor et Reipublicæ Gothoburgensis Medicus
ordinarius» blev holländaren <sc>Georg Magirus von Hattingen</sc>.

Genom en egendomlig tillfällighet hände, att det av
burggreve, presidenter och rådsförvanter i Göteborg till ovannämnde
holländske doktor utfärdade vocations- eller kallelsebrevet åter
en gång kom att hamna bland stadens handlingar och lades
som allegat bland 1661 års räkningar. Detta hade förmodligen
tillgått på följande sätt. Något år efter doktor <sc>Magiri</sc> död
utfärdade hans efterlevande maka i andra giftet, <sc>Anna
Magirus</sc> född <sc>Erichssen</sc>, ett kvitto, vari hon tillstod sig av staden
ha mottagit »mein(es) sehligen Manns Gnadenjahr aus Hande
von <sc>Jacob von Ackern</sc> die summe silbermint daler 498». Då
hon vid detta tillfälle måhända ej haft annat skrivpapper
tillhands än detta vackra, välskrivna dokument med stadens
sigill vid utanskriften, så har hon använt, vad som stod henne
tillbuds och utskrivit ifrågavarande kvitto på den tomma
platsen å skrivarket nedanför den för hennes man en gång så
betydelsefulla skrivelsen.

Utanskriften på denna handling löd:<footnote>Till den i lärdom och erfarenhet vittberömde doktor <sc>Georg Magirus</sc> i
den framstående huvudstaden Amsterdam sändes vänskapsfullt detta brev.

Vittförfarne Doktor <sc>Magirus</sc>!

Vi mottogo i välbehållet skick Edert brev, daterat Amsterdam den 6
oktober, genom vilket I erbjuden oss Eder tjänst som läkare och yttermera
erinren oss om de villkor, I haven förbehållit Eder, och som tillställts oss
genom Kunglig Kommissarien Högädle Herr <sc>Harald Appelboom</sc>.

Då I redan tidigare av många blivit prisad både för Eder lärdom och
skicklighet, och Edra villkor jämväl passa oss, vilja vi genom denna
skrivelse tacka Eder för det erbjudande, I haven gjort oss och staden och vilja
yttermera hos Eder anhålla, att I så fort som möjligt måtten bege Eder
hit och om så låter sig göra samtidigt medtagen Eder familj och Edert
bohag, på det I ej behoven återvända, då I ingalunda må hysa något
tvivel om, att vi ej skulle komma överens om de villkor som I haven betingat
Eder och för beständigt bliva tillfreds med varandra. Måtte Gud beskydda
Eder själv och Edra barn på Eder resa till oss och låta Eder länge med
hälsa leva till vår nytta.

Givet i Göteborg den 24 oktober 1648.
<br><tab><tab><tab><tab><tab>(i kallelsebrevet äro några bokstäver utplånade)</footnote> Viro Doctrina et
Experientia Claro D:no Doct. <sc>Georgio Magiro</sc> in Emporio
celebri Amstelodamensi Medico eximio hæ dabuntur amice.

Kallelsen på klingande latin var av följande lydelse:

Experientissime Domino Doctor <sc>Magiro</sc>! Accepimus recte
literas tuas Amstelodami 6 Octob. scriptas, qb. operam tuam
in arte medica nobis offers et ipse in memoriam nobis revocas
conditiones quasdam per Nobilissimum Commissarium Regium
<sc>Haraldum Appelbohmium</sc> huc transmissas; Cum a. et doctrina
et experientia tua a nonullis nobis satis commendata et
conditiones placeant hisce tibi gratias agere volumus pro oblata
nobis et huic Reipub. opera, et insuper te rogatum volumus,
ut quamprimum fieri possit, te huc conferas atque si possibile
fuerit una etiam mox tecum familiam et suppellectilia ducas,
ne redire tibi opus sit, cum null(-)dubites, quin ita de 
conditionibus expetitis conveniemus ut in vicem continuo optime
simus contenti. Deus te, iter tuum et nobis oblatos(—) natos
tuos fortunet nobisque supertistem ac incolumen diu servet.
<br>Dab(—) mus Gothoburgii 24 Octob. Anno 1648

<tab><tab><tab><tab><tab>Burgravius
<br><tab><tab><tab><small>Præsides et senatores Reipubl. Gothoburgensis.</small>

På utsidan av brevet står av brevemottagaren antecknat:
21 November 1648 nuntium accepi (21 Nov. mottog jag
underrättelsen). Förmodligen nedskrevos dessa ord ej utan djupa
funderingar på, om han skulle slå detta förslag alldeles ur hågen
eller i annat fall, hur framtiden skulle gestalta sig för honom
i det främmande landet. En månad på tre dagar när hade
denna postförsändelse tagit på sin väg från Högädla
Magistraten i Göteborg till den unge läkaren i Amsterdam, som
omsider beslöt sig för att antaga kallelsen. Med hänsyn till den
ruskiga årstiden och för att medhinna avvecklingen av sina
förhållanden i hemlandet dröjde dock <sc>Magirus</sc> med
anträdandet av sin göteborgsfärd till maj följande år. Han tycks ha
anlänt hit ensam samt tog tillsvidare härberge på »Adolfs
källare», som innehades av »Weinhändler» <sc>Adolf Tack</sc>. Den av
<sc>Tack</sc> utfärdade räkningen bestyrker nämligen att »Herr
Doctor <sc>Magirus</sc> med sin person från 29 Maj till 17 Juni bott hos
mig» (bij mi te huijss gelegen). Magistraten lät den 27
oktober utbetala 166½ daler k:mt till nämnde <sc>Adolf Tack</sc> »för det
Herr Doctor <sc>Magirus</sc> haver tagit där till herberge».

I 1649 års skeppslista kan man följa åtminstone doktorns
lösöre på dess sommarfärd över Nordsjön med två svenska
skutskeppare. Den 26 april 1649 avgick skepparen <sc>Jöns
Torgersson</sc> från Göteborg med sitt förande fartyg Muntera —
namnet lät trevligt — lastat med landets produkter, tjära,
talg, nötter och stångjärn samt destinerat till Amsterdam. På
sin återfärd därifrån fick skepparen bland andra varor en
säkert mycket ovanlig returfrakt, nämligen två tunga kistor 
böcker för den holländske doktorns räkning, förmodligen lärda och
digra medicinska folianter. Skeppar <sc>Torgersson</sc> på Muntera
lät ankaret gå i Göteborgs hamn någon dag i slutet av maj.
Det hade varit en rask seglats över Nordsjön. Hela resan fram
och tillbaks hade stått om på en månad. Lastens
beskaffenhet blev uppgiven för stadsmyndigheterna den 31 maj. Det
är därför ingalunda uteslutet, att Muntera anlänt redan den
29 maj och att doktor <sc>Magirus</sc> sannolikt även varit ombord.
Han hade därför kunnat vaka likt draken över sin skatt, de
dyrbara böckerna. Frakten för kistorna med böckerna
betaltes på magistratens befallning av stadens kassör med 2½
riksdaler. Några dagar senare än Muntera styrde skepparen <sc>Töre
Larsson</sc> samma kosa från Amsterdam och hade stuvat
ombord på sitt förande fartyg den holländske doktorns möbler
jämte övriga husgeråd. Fartyget synes ha anlänt till
Göteborg den 2 juni, och lasten uppgavs den 5 juni. De till
stadens president <sc>Rosenskiöld</sc> avlämnade tvenne inlagorna äro
på holländska utskrivna av <sc>Magirus</sc> hustru, »ödmjuka
tjänarinnan <sc>Sophie Magirus von Hattingen</sc>», daterade den 27 i
samma månad. Samma dag betalade magistraten »till <sc>Töre
Larsson</sc> 20 riksdaler på holländske doctoris vägnar för att
han doctoris mobilier hit hafver fört». »Samma dags dato är
av magistraten consenterat och beviljat Domino Doct. <sc>Magiro</sc>
till honorarium femhundrade daler k:mt.» Detta var
flyttningskostnaderna, »som honom förärades». Omöjligt är att
säga om fru <sc>Sophie Magirus</sc> hade gjort överfarten med <sc>Töre
Larsson</sc> och möblerna. Säkert är dock att hon anlände
senare till Göteborg än sin man. Den troligen barnlösa familjen
inflyttade efter återföreningen i <sc>Gert Michelsens</sc> gård.
Magistraten erlade årshyran med 48 daler s:mt. Överhuvud synes
man varit mycket tillmötesgående och rätt generös mot den
nykomne läkaren. Beträffande familjens
levnadsomständigheter kan omnämnas, att <sc>Sophie Magirus</sc> avled redan 1652
samt jordfästes den 1 november i Kristine kyrka. Doctor
<sc>Magirus</sc> trädde efter tre år i nytt äktenskap. »Anno 1655, 2ö
mart. (ward) D. <sc>Georgius Magirus</sc> mit <sc>Anna Erichssen</sc>
copulirt.» Han hade i sista giftet en son <sc>Jurgen</sc>, »kaufgesell»,
som dog vid 26 års ålder. Själv avled doktor <sc>Magirus</sc> redan
1658 i början av januari. Även vid detta tillfälle visade man
prov på frikostighet mot familjen. Den 18 januari utbetaltes
nämligen »till salig doctor <sc>Magiri</sc> efterlevande» för mannens
begravning 400 daler k:mt. Han blev den 22 januari
jordfästad i tyska kyrkan.

Angående <sc>Magirus</sc> som läkare finns ingen annan källa att
åberopa än hans egen skrift, »Kort underrättelse om den fast
förskräckliga och farliga sjukdomen pestilentien». Boken,
tryckt i Göteborg år 1654, är av det sällsynta grefwetrycket
och därför av stort samlarvärde. Åtskilligt av dess innehåll
har blivit citerat i kapitlet pestilentietider. Manuskriptet var
förmodligen skrivet på holländska eller troligare tyska, och
boken är säkert en av svensk hand gjord översättning.

Anmärkningsvärt är, som ock doktor <sc>Hult</sc> redan påpekat i
sin bok om pesten, att <sc>Magirus</sc> i sin ovannämda skrift
uttalade som sin bestämda uppfattning, att innehållet i
pestbölderna vore ytterligt smittosamt. »Vidare», hette det hos
<sc>Magirus</sc>, »skall man vid sådana fressmers svullnader och bölders
läkande granneligen taga sig till vara, att icke antingen det
förgiftiga ettervar och plåster eller pålagda medikamenter av någon
hanteras eller trampas med fötterna utan allt sådant måste
långt avsides bortbäras eller i jorden nedgravas eller ock
uppbrännas, ty det kan lätteligen av dess vidrörande och med sin
förgiftiga smitta en människa skada och befänga». Hans
föreskrifter i hygien och diet äro förnuftiga. För brona (=hetta)
i bröstet och kring om hjärtat ordinerade han den sjuke att
tugga och nedsvälja små bitar av citron, för häftig törst
kornvatten eller prunellstenar (?), som skulle hållas under tungan
och smälta, eller ock att ofta skölja munnen med friskt
källvatten, försett med något ättika; för torr, förbränd och
skrunken tunga borde munnen väl sköljas med ljumt kornvatten
och sedan med en silversked allt slem och orenlighet avskrapas.
Aptiten eller matlusten uppväcktes av sin besynnerliga art och
natur alla ting, som sura voro. Man borde ej förvägra den
sjuke allt det han vore lysten åt, alldenstund ofta var hänt,
när han sådant bekommit, det befordrat honom till sin hälsa
igen. Han varnade särskilt för »starka och våldsamma
sömnväckande ting såsom vallmogesaft och adelruna», »som ej borde
tillgripas utan att yttersta nöden det fordrar». Detta torde
vara nog för att visa den måttfullhet och försiktighet, han
tillämpade i sitt medicinska handlande.

Den sista notis, jag funnit om <sc>Magirus</sc>, är i
»Husköpslängden Pro Anno 1661, Maj 6: Doctor <sc>Mageri</sc> gård till <sc>Erik
Skröder</sc> för 800 Riksdaler 24 öre».

<b>Doktor Warinus.</b>

Stadsfysikatet uppehölls någon tid under 1659 av Doktor
<sc>Warinus</sc>, som den 29 aug. av tolagsförvaltaren <sc>Ambjörn
Erikssons</sc> uppbörd erhållit 96 daler s:mt.

<b>Georg Christofer Lothrius.</b>

Efter <sc>Warinus</sc> gjorde doktor <sc>Lothrius</sc> läkaretjänst. Anno
1660 den 13 november är beträffande honom antecknat: Denna
dags dato har magistraten förärat Doctori Medicinæ <sc>Georgio
Christophori Lothrio</sc> till faddergåva 20 dukater, vilka
stadsbokhållaren <sc>Jacob von Akern</sc> skall oppvexla.

<tab><tab><tab><tab><tab><tab>Jussu Mag'stratus
<br><tab><tab><tab><tab><tab>Torbernus A. Berling Seer. Civit.

<b>Petrus Specht.</b>

Den nämnda faddergåvan på 20 dukater torde varit ett
läkeplåster för den avdankade <sc>Lothrius</sc>, ty samma ovannämnda
dag antog magistraten Doctor Medicinæ <sc>Petrus Specht</sc> till
»stadsens medicum», »en väl förfaren medicus, som staden
förskrivit». Doktor <sc>Specht</sc> var brandenburgare till födseln, hade
en tid varit livläkare hos <sc>Karl I</sc> av England; det är ovisst
vilket år <sc>Specht</sc> lämnade detta land, där inbördes strider just då
som svårast rasade, vilka som bekant slutade med konungens
fängslande och avrättning. Man vet att <sc>Specht</sc> före sin
ankomst till Göteborg under 9 års tid utövat praktik i
Amsterdam. Man tar näppeligen miste, om man säger, att det var
den svenske residenten i Holland <sc>Harald Appelboom</sc>, som
även denna gång liksom vid doktor <sc>Magiri</sc> kallelse förmedlat
göteborgarnes val av stadsfysicus. <sc>Appelboom</sc>, som tidigare
varit burggreve i Göteborg, var en man av mycket stort 
inflytande i Holland och hade gjort generalstaterna stora
tjänster. Redan 1647 hade han blivit kommissarie i Amsterdam och
utnämdes 1665 till svenskt sändebud i Nederländerna. Säkert
är, att han ej glömde sin gamla stad och sina landsmän i
Göteborg utan sökte vara dem till nytta, i den mån det var
honom möjligt. Familjen Appelboom, vars stamträd hade sina
rötter i ursvensk grund i Fellingsbro socken av Örebro län, lär
alltjämt florera i Holland.

<sc>Specht</sc> stannade ej mer än tre år i Göteborg. Han begav
sig därifrån i november 1663 till Stockholm, där högre vyer
hägrade för honom. Han blev efter hand assessor i Collegium
Medicum, läkare för <sc>Magnus De la Gardie</sc> och omsider även
<sc>Carl XI</sc>:s livmedicus. Staden Göteborgs magistrat beviljade
honom 100 daler i respenningar, vilka dock suttit bra hårt
inne. De utbetaltes nämligen först i juli 1664.

<b>Olaus Oestenius eller Östring.</b>

Som <sc>Spechts</sc> efterträdare valde man för första gången en
svensk. Till stadsfysikatet i Göteborg kallades nämligen
doktor <sc>Olaus Östring</sc>. Tillgången på svenskfödde läkare var ej
över hövan stor. Under <sc>Karl X Gustafs</sc> regeringstid funnos
i Upsala inalles två medicine studerande. <sc>Olaus Östring</sc> var
född i Närike. Han började på den lärda banan som studiosus
vid Strängnäs gymnasium och hette som ung scholaris
<sc>Oestenius</sc>. Hans studiebana löpte jämförelsevis jämn, ty hans
vistelse både vid gymnasium och universitet bekostades av
strängnäsbiskopen <sc>Johannes Mathiae</sc> med tillnamnet <sc>Oljekvist</sc>.
<sc>Oestenius</sc> hade begagnat sig av den akademiska
undervisningen både vid Upsala och Dorpats akademier. Hans
biskoplige vän och gynnare bekostade jämväl de resor, han företog
till åtskilliga utländska lärdomssäten för sin vidare utbildning
i kallet samt lär vid hans återkomst ha anställt honom som
husläkare. Biskopen var nämligen sjuklig och berättas ha lidit
svårt av gikt och podager. Man kan nästan taga för givet, att
<sc>Oestenius’</sc> doktorsavhandling »de arthritide»<footnote>Om ledgångsreumatism.</footnote> var inställd på

den biskoplige patientens åkomma. Han vann å denna
avhandling Medicine Doctorsgraden i Helmstädt 1657.

Det var nog inte allt för lätt att upptaga praktiken som
efterträdare till <sc>Specht</sc> med dennes stora läkarerfarenhet och
långvariga verksamhet i det medicinska lärdomslandet
Holland. Det svenska försöket i Göteborg slog tyvärr ej heller så
väl ut, som man ville önskat. <sc>Oestenius</sc>, som ändrat sitt
namn till <sc>Östring</sc>, tycks ej haft det rätta handlaget som
läkare, men synes i övrigt varit en högt värderad person, som
dock efter allt att döma gjorde sig betydligt mer gällande vid
debatterna på rådstugan än som läkare vid sjuksängen. Sedan
<sc>Östring</sc> gjort tjänst i fem år och på det sjätte, fann
magistraten sig föranlåten att i augusti 1669 meddela sin landshövding,
guvernören <sc>Sparre</sc>, »att <sc>Östring</sc> icke efter allas åstundan så
lyckosam varit in praxi, dock för sin vocation och eljest
(visade) duglighet till annat i communi vita icke kan förskjutas.

Alltså hava vi gjort med vår för detta medico Doctore
<sc>Östring</sc> den förändring, att vi hava antagit honom för en
rådman på vårt rådhus och därför burit omsorg om en annan
kvalificerad man, som in praxi kan vara felicior (lyckligare.)«

Efter 1670 titulerade man sin förre doktor för rådman. Hur
bittert och förödmjukande måste det ej känts för <sc>Östring</sc> med
denna säkerligen enastående tvångsomläggning av
levnadskallet. Det är svårt att tro, att <sc>Östring</sc> verkligen förskyllt en
dylik degradering. Den förefaller därför ha varit lika onödig
som brysk. Allmänna meningen tar nämligen allt för ofta
miste i läkarsaker. Erkännas måste dock att magistraten
behandlade <sc>Östring</sc> med en viss grad av försynthet och
skonsamhet. Man ville nämligen ej sätta honom på bar backe utan
lät honom som nämnts uppbära salarium som rådman. Att
<sc>Östring</sc> dock ej lade de medicinska vetenskaperna alldeles å
sido, framgår av, att han i Göteborg 1677 utgav en populär
skrift om febermedel (Febrifuga sermone populari Gothoburgii
Anno 1677 in 8:o).

Om något exemplar av boken finnes i behåll är mig obekant.

<sc>Östring</sc> tycks ha hört till tyska församlingen. Han erlade
nämligen de s. k. »tyska tomtepengarne». Enligt taxan för
desamma pro a:o 1676 bodde han vid Stora Hamnegatan. Där
började han sagda år uppföra åt sig ett nytt boningshus och
hade av allmänna medel beviljats 900 rdr. till
byggnadskontinuation, förmodligen som undfånget lån. Till följd av det
rådande krigstillståndet kunde bygget dock ej fullföljas »i mangel
av holländske murstenar, som här å orten för den salta
fuktiga hetens skull, som av havet oppdrives» måste nödvändigt
till. För den »svävande krigslågans skull» kunde han ej från
Holland bekomma dylik sten, varför byggnadsverket mot hans
vilja hade kommit att »studsa». På grund av ovannämnda
mottagna medel råkade <sc>Östring</sc> ut för stora
vedervärdigheter. Det inträffade nämligen, att assessoren <sc>Preuss</sc> »oaktat
tidens och desse väl(be)kände omständigheters svårhet»
uppträdde »högeligen stränger» mot <sc>Östring</sc> och fordrade
penningsummans återlämnande. <sc>Östring</sc> besvärade sig hos
magistraten, begärde dess hjälp och assistance, då det gått så
långt, att han av »Högvälborne Herr Generallieutenanten
förleden söndags afton medelst en rote musqueterare om en promt
excecution är tillsagd vorden». Magistraten förfrågade sig hos
kammarkollegium, huru man hade att ställa sig i saken,
»antingen rådmannen <sc>Östring</sc> de undfångna 900 daler s:mt till
byggnadskontinuation njuta och behålla må eller dem tillbaka
leverera, om icke någon byggnad välbeställd bliver».
Tillgängliga handlingar lämna ej något svar på detta spörjsmål,
men man kan ju dock ha rättighet att hoppas, att <sc>Östring</sc>
utan vidare trakasserier äntligen fått fullborda sitt
projekterade stenhus.

<sc>Östring</sc> var två gånger gift, första gången med
stadskassören <sc>Jacob von Ackerns</sc> dotter, <sc>Anna Maria</sc>, som avled
1675; andra gången med <sc>Christina Using</sc>, som överlevde
honom. Själv avled han 1682. Ur Kristine församlings
kyrkböcker inhämtas: 25 Maiji ward begraben Herr <sc>Olaus
Östring</sc>, Medicinæ Doctor et Senator Gothob. seines alters 57 Jahr
3 Mon.

Utom sonen <sc>Jacob</sc>, som blev stadsbokhållare i sin
födelsestad, efterlämnade doktor <sc>Östring</sc> en dotter, <sc>Justina</sc>, som
1694 ingick äktenskap med <sc>Johannes Buchau</sc>, samt den vid
faderns död treåriga dottern <sc>Anna Maria</sc>. Hennes morbroder,
<sc>Peter Using</sc>, som blev hennes förmyndare, avled 1697. <sc>Usings</sc>
<img>Facsimile av förmyndareredovisning för Anna Maria Östring med<br>förteckning å en del böcker ur hennes fars, stadsfysikus Östrings, bibliotek.</img>
<img>Se pag. 24.</img>
<img>Se pag. 24.</img>
<img>Se pag. 24.</img>
efterlämnade hustru, <sc>Anna Kinnerd</sc>, inlämnade därför
förmyndarredovisning till magistraten jämte anhållan, att
ovannämde <sc>Buchau</sc> måtte få övertaga förmyndarskapet. Det
intressanta i förmyndarredogörelsen är att i densamma
uppräknas visserligen icke alla, men en god del av böckerna från
faderns, doktor <sc>Östrings</sc> bokhylla. Några av böckerna hade <sc>Using
</sc>lyckats under hand sälja; återstoden hade han icke oaktat låg
värdering funnit köpare till. Bland dessa böcker funnos dock
åtskilliga betydande anatomiska verk, särskilt att nämna
<sc>Andreas Vesalius’</sc> digra verk i 7 folianter, »De humani 
corporis fabrica», här saknades ej heller <sc>Tomas Bartolinus’</sc> och
<sc>Bauhins</sc> anatomiska arbeten. Boksamlingen i sin helhet tycks
av numreringen att döma ha omfattat 215 nummer. I denna
förteckning uppräknas endast 70 eller en tredjedel, återstoden
har förmodligen delats på de båda övriga barnen; <sc>Jacob</sc> har
sannolikt fått lejonparten. Men även dessa 70 böcker ge oss
en icke oäven inblick i det andliga och lärda kosthåll, som en
medicus i Göteborg på 1600-talet bestod sig. Det var
ingalunda knappt. Utan tvekan kan man nog säga, att <sc>Östring</sc>
varit en beläst man, som sökt att efter bästa förmåga inhämta
och tillgodogöra sig sin tids medicinska vetande.

Beträffande boksamlingens N:o 213, Rami olivæ
septentrionalis, skulle jag i förbigående vilja lämna en liten upplysning.
Titeln betyder på svenska: Kvistar av oljeträdet i Norden.
Boken var utgiven av <sc>Östrings</sc> gamle vän och gynnare i
ungdomsåren, strängnäsbiskopen <sc>Johannes Mathiae</sc>, och var
förmodligen ett av honom dedicerat exemplar. Boken utgjorde
närmast en försvarsskrift för biskopens tidigare uttalade
böjelse för ett samgående mellan Lutheranismen och Kalvinismen
och ansågs av de ortodoxe för kättersk. Troligen har väl
namnet på boken i andra hand gett anledning till biskopens
tillnamn <sc>Oljeqvist</sc>. Hans söner adlades med namnet av
<sc>Oljeqvist</sc>. Å annat ställe i detta arbete har jag särskilt erinrat
om boksamlingens N:o 215, Privilegia Xenodochii och N:o 92,
Pharmacopæa Gothoburgens. såsom var för sig beaktansvärda
göteborgsalster.

I övrigt var den kvarlåtenskap, som tillföll <sc>Anna Maria</sc>
efter hennes fader, doktor <sc>Östring</sc>, mer än torftig. Hennes
förmyndare <sc>Using</sc> hade efter hand för hennes räkning sålt en
demantering med tre stenar för 10 daler s:mt och en liten
demantering för 1 daler och 8 öre, en skrivtavla 2 daler, en 
ekkista med målat vapen, 4 daler, samt ytterligare diverse
husgeråd och lösöre, såsom 2 holländska stolar till 1 daler och en
bolster, som var helt sönderskuren av råttor, sedan
inventarium upprättades och, »innan min salig man honom mottog,
värderad till 12 daler, men måtte säljas till 3½ daler».

Onekligen får man det intrycket, att det Östringska hemmet
varit så anspråkslöst, att det gränsade till armod. Så mycket
mer hedrande för <sc>Östring</sc>, att han dock med sina små medel
ansett sig ha råd att fylla sin bokhylla med så pass dyrbara
bokskatter av den tidens mera framstående auktorer.

Innan förlåten drages till för det Östringska läkarhemmet,
må här endast tilläggas, att någon längre levnad ej blev
beskärd den lilla Anna Maria; hon dog nämligen i sitt
tjugoåttonde levnadsår av lungsot.

<b>Gert Stallhoff.</b>

Den avskedade doktor Östrings ersättare blev doktor <sc>Gert
Stallhoff</sc>. Samtidigt hade <sc>Stallhoff</sc> mottagit vocation till
Åbo, men sade sig hellre vilja betjäna Göteborg. Det var hans
många »goda qualiteter», som föranlett göteborgarne att kasta
sina blickar på honom, »en man med tjänlig ålder, haver länge
praktiserat, både vid hovet och andra orter vunnit credit»,
»dessutom en god och uppriktig man». Magistratens
vocationsbrev är avfattat den 13 augusti 1669. Ingressen löd:
»Näst välmågas flitiga önskan och vår vänliga salutation kunna
vi Herr Doctoren icke okunnogt låta, huru såsom för detta
denne stadsens medicus, Doctor <sc>Olaus Östring</sc>, är till annat
embete i staden employerad och för den skull samma tjänst
och ställe hos oss vacant och ledig vorden». Alltså en i mild
form meddelad underrättelse till efterträdaren i tjänsten
angående den avgångnes ej fullt frivilliga tillbakaträdande från
densamma.

Doctor <sc>Stallhoff</sc> uppbar salarium av staden från samma
dato, den 13 augusti 1669. <sc>Stallhoff</sc> var danskfödd, kom i
barberarlära i Amsterdam, studerade vidare på den medicinska
banan och blev graduerad i Franeker. Han var långt fram i
sin mannaålder en »farende sven», som hade svårt att
någonstädes bli bofast. Han hade vant sig att göra flitiga
anteckningar i dagboksform om de länder och platser, han besökte.
Av dessa nedskrivna resedagböcker finns hans »Itinerarium
Sueticum» i behåll och förvaras i Upsala Bibliotek. På det
första bladet i denna skrivbok har han anfört två citat ur
Seneca: »Den som är överallt, är ingenstädes hemma. På sina
resor finner han hos befolkningen mycken gästfrihet, men ingen
vänskap.» »Mitt fäderneslands gränser kan jag ej överskrida,
ty det är överallt ett och detsamma, och bortom detsamma
kan man ej förflytta sig.»

Dessa kosmopolitiskt färgade citat torde väl återspeglat
något av hans eget väsen. Emellertid synes han trivts utmärkt
i Sverige och allra bäst i Falun, för vars befolkning han hyste
de varmaste känslor. Före sin göteborgsvistelse hade han
under en del år varit gruv- och stadsmedicus i Falun, och dit
stod åter hans längtan, ty på falubornas kallelse återvände
han gärna till dem för att för andra gången bekläda sin
tidigare syssla, och i Falun slutade han även sina dagar 1683.

Göteborgsfysikatet blev för honom en felräkning i
ekonomiskt hänseende. När han två år vistats å denna plats, inkom
han med en på sin rådbråkade dansk-svenska avfattad
skrivelse till »Ädle och Välborne Herrer, Burggreve och
Presidenter, Ärborne och Välfornemme Herrar Rådsförvanter,
Högtärade Patroner, Gunstige vänner.» Han kan »Dennom icke
nochsommeligen betacka» att de »fra samme till denna dag
for min tjänst så prompt min tillsagde lön hade låtit give,
forutan De mig af deras proprie medel begavet have». — »Men
all den stund mig da icke tillstandet här på orten så
omsteneligen bekant var, som jag den nu från ovanskrivne tid till hit
forfarat haver, kunne jag därföre icke en bättre lön anhålle,
helst medens De av min gjorde tjänst hos sig ingen prob havde.»
— Miellertid fornimmer jag nu mig av min lön icke kunne
substitere (av orsaker som sufficient vises kunne) utan måste
nödgas Eder — Högtärade Patroner och Gunstige vänner
tjänsteligen att insinuera sådant i det goda tillforseelse De mig 
häruti hjälpa, så jag nogenlunde ärligen kan leva. Om min tjänst
Eder behagar och jag kan Eder var och enom något, opvarte
obligerar jag mig högt därtill.» Skrivelsen hade önskad effekt
såtillvida, att <sc>Stallhoffs</sc> salarium ökades från 500 till 600
daler s:mt.

Ett tydligt bevis på <sc>Stallhoffs</sc> stadgade rykte som läkare
var, att han under sin göteborgstid av landshövdingen blev
anmodad att fungera som läkare i den svenska ambassaden till
England. Den 20 juli 1672 mottog nämligen magistraten en
skrivelse från landshövdingen och guvernören <sc>H. Sparre</sc>, vari
denne meddelade, att han blivit anförtrodd kunglig majestäts
höga kommission till England samt att han hade »utseende på
denna stads medicum Doctor <sc>Stallhoff</sc> honom att bruka», i
denna kommission. Landshövdingen anhöll, att magistraten
ville »icke allenast därtill consentera utan ock honom, doctor
<sc>Stallhoff</sc>, till denna committerade resa persuadera».

Den 26 juli avgav magistraten sitt svar samt berättade, att
man haft doktor <sc>Stallhoff</sc> hos sig »förehållandes honom Eders
Excellences gunstiga tankar och behag och med flit sökt honom
till resan disponera, varemot han sig högeligen excuserade».
Han förebar som skäl att få slippa dels sin hustrus sjuklighet,
dels sin egen opasslighet och ålder, förmedelst vilka han ej
mäktade åtaga sig en sådan resa. Han föregav ock, att han
bortsålt sin gård här i staden, därför att han tänkte quittera
sin tjänst och det mödosamma arbete, som han drog, och tänkte
sätta sig ned på någon ort i stillhet och rolighet och begärde
därför, att Hans Excellence täcktes hans undskyllan med gunst
förmärka. Magistraten försäkrade, att den för sin del gärna
sett, att <sc>Stallhoff</sc> hade kunnat göra Hans Excellence en
behaglig tjänst, men alldenstund han, <sc>Stallhoff</sc>, så högt
bedyrade sig icke förmå detta uppdrag mottaga, ty kunde man hos
honom intet uträtta. För övrigt önskade man Hans Excellence
till den förnäma Commissionen mycken lycka och välsignelse
av Gud allsmäktig innerligen och näst det »Eders Excellence
uti den Högstes beskärm vi troligen befalla.»

<sc>Stallhoff</sc> fick 1674 upprepade vocationer till annan ort,
förmodligen som gruvläkare i Falun. Magistraten i Göteborg
hade livligt hoppats att få behålla honom »här på hans gamla
dagar oanfäktad» och sade sig »ha orsak alltid till det bästa
ihågkomma hans flit och jämväl försigtighet.» Den uttryckte
sig något dunkelt, när den sade sig förmodat »honom icke
blivit av högre hand hädankallad».

Med anledning av vocationen stod magistraten åter inför
nödvändigheten att se sig om efter en kunnig stadsfysikus.
Som vid ett par föregående tillfällen vände man sig även denna
gång i en skrivelse till sin vän och gynnare, svenska
sändebudet i Haag, <sc>Harald Appelboom</sc>. Skrivelsen till <sc>Appelboom</sc>
var daterad den 10 mars 1674. Man kunde ej veta, att den
högtvärderade adressaten redan den 8 mars, två dagar tidigare,
avlidit. Brevet kom därför aldrig den göteborgska
magistratens uppriktige vän till handa. Man uttryckte i brevet sin
vissa förmodan, »att där å orten sådana väl experimenterade
män finnas, av vilka man genom andras rekommendation och
säkert omdömande kan hava valet av en lärd, flitig, fridsam,
uppriktig och trogen praktikant, som den torftige näst Gud
kan i händer betros och kan bekväma sig efter nationens humör».
Svaret uteblev av förutnämnda sorgliga anledning, och
magistraten tycks ha stått tämligen handfallen. Till allmän glädje
och belåtenhet stannade dock <sc>Stallhoff</sc> kvar ännu några år,
åtminstone till 1676. De därpå följande åren ända till april
1680 fingo göteborgarne reda sig utan läkare bäst de kunde,
så vitt de ej bekvämade sig att åter konsultera den av dem
avdankade doktor <sc>Östring</sc>.

Särskilt året 1678, då sjukligheten hotade att alldeles taga
överhand i staden, tycks tillståndet därstädes varit mer än
betänkligt. Presidenterna <sc>Johan Macklier</sc> och <sc>Gabriel
Spalding</sc> jämte det samlade rådet lade skulden därför på
burggreven <sc>von Lengercken</sc>, adlad <sc>Lejoncrantz</sc>. Man
ansåg att han ej ägnat stadens läkarfråga det intresse som honom
vederbort. Den skrivelse, de avläto till <sc>Lejoncrantz</sc>, var
»fortiter in re sed suaviter in modo». Det hette, att ehuruväl
de visste, att både denna och andra angelägenheter skulle falla
honom till besvär, så önskade de dock gärna, att »Herr
Burggreven täckes låta sig vårda om de momentis, som stadens
syndicus haver på våra vägnar hos honom insinuerat ». Till
dessa momenta hörde ock, att staden blev med en förfaren
och trogen medicus försörjd, »särdeles vid dessa tider med så
starka garnisoner, som svåra sjukdomar gemenligen med sig
föra och ibland folken utsprida». — »Så emedan ibland andra
krankheter blodsot här i staden itänder och sig utbreder,
vilken temmeligen häftigt har låtit sig märka och hastigt
bortryckt några personer i förnämliga hus, och folket klagar
däröver, att här ingen hjälp av medici är tillfinnandes och finns
icke försvarligt, att denna staden skall i denna måttan vara
förlägen och dess inbyggare hjälplösa, ty är vår tjänstvilliga
begäran, Herr Burggreven täcktes oss alla villfara att därpå
arbeta, att staden med en god och ärlig medico må bliva
accomoderad.»

<b>Erasmus Sack.</b>

Ännu tog det två långa år innan stadsfysikatet blev
besatt med innehavare. Först den 14 april 1680 tillträdde
nämligen Erasmus Sack denna tjänst. Han blev därvid
beviljad 100 daler s:mt »till hjälp att flötta sitt hushåll hit till
orten». <sc>Sack</sc> är mer bekant under namnet <sc>Sackensköld</sc>. Han
var född i Giessen, hade bedrivit grundliga medicinska studier
särskilt i anatomin och botaniken, hade ock hört till den danske
anatomen <sc>Bartolinus’</sc> lärjungekrets, introducerades i Sverige
genom svenske gesandten i Köpenhamn, <sc>Magnus Durell</sc>,
samt blev på hans förord utnämnd till professor vid den
nystiftade akademin i Lund. Under de svensk-danska
krigsrörelserna råkade han 1675 i dansk fångenskap, ur vilken han
dock snart frigavs. Vid den sagda akademin rådde under
krigsåren en ohjälplig villervalla. Studenter och professorer
levde i förskingringen. Under dylika brydsamma förhållanden
antog professor <sc>Sack</sc> kallelse till stadsfysikatet i Göteborg och
kvarblev i denna tjänst, tills han 1684 återinsattes i sin
rättighet och värdighet som professor i Lund.

De göteborgske urkunderna ha nästan ingenting att förtälja
om hans verksamhet i Göteborg. I Kristine kyrkas böcker
kallas han Doctor <sc>Saccus</sc> samt var enligt denna källa anmodad
som fadder vid ett mera ovanligt fadderskap den 25 maj 1681,
då magister <sc>Herman</sc> döpte en 16 år gammal judeyngling till
namnet <sc>Paulus</sc>. Ynglingen var från Polen och hade via
Marstrand kommit till Göteborg samt hette före sitt dop
<sc>Moses</sc>. Vid detta solenna tillfälle förekom en utvald samling av
faddrar, nämligen generalguvernören <sc>Rutger von Aschebergs</sc>
tvenne döttrar, jungfru <sc>Eleonora</sc> och jungfru <sc>Sophia</sc>,
kommendanten <sc>Gustaf Macklier</sc>, översten <sc>David Macklier</sc>,
presidenterna <sc>Johan Macklier</sc> och <sc>Spalding</sc>, doktor <sc>Johan
Carlberg</sc>, doktor <sc>Erasmus Saccus</sc> och åtskilliga andra
notabiliteter.

Doktor <sc>Sacks</sc> vidare levnadsomständigheter höra till Lunds
universitets historia, där de fylla ett ärofullt blad. Han blev
för sin duglighet tilldelad adelskap 1688 med namnet
<sc>Sackensköld</sc> och avled i Lund 1697, 64 år gammal. Hans måg,
professor <sc>A. Riddermark</sc>, upprättade 1698 ett äreminne<footnote><sc>Wieselgren</sc>: Sveriges sköna litteratur.</footnote> över
svärfadern, i vilket det hette, att han strödde
<br><tab><tab>»— — — <i>uppå hans grav</i>
<br><tab><tab><i>Cypresser fuktade i tårars salta hav</i>.»

<b>Abraham Bex.</b>

<sc>Sack</sc> efterträddes i Göteborg av <sc>Abraham Bex</sc>. <sc>Bex</sc>
räknades till »Hoffvenianerna», så kallade efter sin medicinske
lärofader, <sc>Per Hoffvenius</sc> i Uppsala, den svenska
läkarvetenskapens verklige grundläggare. <sc>Hoffvenius</sc> var tillika
filosof och hade med liv och lust slagit in på de tankebanor,
som öppnats av tänkaren <sc>Cartesius</sc>. <sc>Hoffvenius</sc> införde
därför i sitt medicinska tänkande och handlande det
hälsosamma cartesianska tvivlet. Detta vållade ett grymt avbräck
för det vid upsalafakulteten allt ditintills rådande pedanteriet
och slentrianen, men blev till så mycket större gagn för den
medicinska forskningen, som först nu väcktes till liv vid sagda
lärosäte. <sc>Hoffvenius</sc> lyckades därigenom förskaffa den med
rätta missaktade upsalafakulteten ej endast en hedrad
ställning utan göt även glans och ära över densamma för långa
tider framåt.

<sc>Israel Hvasser</sc>, <sc>Hoffvenii</sc> biograf, yttrade om
Hoffvenianerna, att de ehuru fåtaliga utgjorde icke allenast en aktad

kår, utan även den mest aktade läkarkår, som någonsin
funnits i Sverige. <sc>Hvasser</sc> uppräknade deras namn, summa 23
stycken. Den mest kände av Hoffvenianerna var den snillrike
<sc>Urban Hierne</sc>. Till skaran hörde ock som nämnt doktor <sc>Bex</sc>,
ävensom hans efterträdare vid stadsfysikatet i Göteborg,
doktor <sc>Olaus Bromelius</sc>.

<sc>Bex</sc> reste efter sin upsalavistelse utomlands samt förvärvade
sig 1680 i Utrecht medicine doktorsgraden. Efter hemkomsten
praktiserade han någon tid i Stockholm, tills han mottog
vocation som stadsfysikus i Göteborg. Enligt vad <sc>Hvasser</sc>
skriver, vann han där såsom praktisk läkare aktning. Hans
verksamhet var förmodligen till mycket gagn. Särskilt har han
gjort sig bemärkt genom sin upptäckt av surbrunnen vid
Kvarnberget. Han verkställde en mycket noggrann brunnsanalys
samt utgav däröver ett förelöpande meddelande, innehållande
utlåtande om vattnets medicinska verkan och nytta. Vidare
därom i kapitlet om brunnskurer. <sc>Bex</sc> blev icke beskärd
någon längre levnad; han föll nämligen redan i unga år offer för
sitt yrke. Efter att med outtröttligt nit och allvar ha ägnat
sig åt bekämpandet av en farsot, som sommaren 1696 vann
spridning i staden, insjuknade han till slut själv i denna smitta
och avled i medio av oktober månad sagda år. Troligen var
det en elakartad tyfus, som vid denna tidpunkt härjade. De
första sjukdomsfallen hade inträffat bland manskapet i det i
staden tillfälligtvis förlagda Västerbottens regemente, statt på
genommarsch hem till höga Norden.

<sc>Sacklén</sc> uppger, att <sc>Bex</sc> var född i Stockholm, där fadern
var handlande. Detta må vara sant. Dock voro föräldrarne
troligen inkomna holländare, varför sonen betraktade
holländskan som sitt modersmål. Detta kan nämligen förklara hans
annars besynnerliga vana, att under sin göteborgstid
merendels på holländska utskriva sina kvittenser å mottaget
salarium. Hans föräldrars holländska nationalitet styrkes ock av,
att doktor <sc>Bex</sc> enligt Kristine kyrkas böcker tillhörde den
reformerta kalvinistiska trosbekännelsen. Hans hustru
<sc>Katarina Grill</sc> var ock av holländsk släkt, hon var nämligen
dotter till riksvärdien vid Stockholms myntverk, <sc>Anthony Grill</sc>
från Amsterdam, inkallad till Sverige på grund av sin
skicklighet i proberkonsten.

I januari 1691, två månader efter <sc>Bex</sc> död, inkom en
skrivelse till »samtliga råd uti Göteborg» från <sc>Catharine Grill</sc>,
»een hooghbedroefde Weduwe».

Hon tackade för den höga gunst och bevågenhet, som icke
allenast hennes salig man uti hans livstid utan ock sedermera
henne uti hennes stora hjärtesorg vederfarits. På grund av
hennes och hennes tre döttrars slätta villkor bad hon, att rådet
täcktes taga i gunstig konsideration, med vad vaksamhet, flit,
ospard möda och omsorg hennes salig man sitt embete uti
staden förvaltat, »så han icke haver skont sin egen helsa utan
begivit sig uti smittosamma, hetsiga sjukdomar, de anlitande
patienter med sina råd att gå till handa och är därigenom
fallen uti samma sjukdom och måste efter Guds behageliga
disposition lämna mig här uppå en främmande ort.»

Hon hoppades dock, att presidenten och magistraten ville
draga en christlig compassion med henne och förunna henne
hela förlidna årets lön oavkortad, som hennes salig man på två
månaders tid när hade gjort tjänst för, »vilket jag förmodar så
mycket görligare vara, som mig är berättat mest överallt
practicabelt vara, att fattiga änkor förmedelst deras mäns trogna
tjänster icke allenast bekomma full lön för det året, som
mannen långt förr än vid detta sorgeliga tillfälle hänt har kunnat
avsomna utan ock det påföljande år för nådår, vilket är mig
som sörjande änka till en god hjälp och understöd på min
förehavande resa.» Hon vädjade säkerligen icke förgäves.
<sc>Catharina Bex</sc> återvände sedermera till Stockholm, där hon längre
fram ingick nytt äktenskap med handelsmannen <sc>Peter Schesler</sc>.

***

Stadens presidenter, borgmästare och råd beslöto att till <sc>Bex</sc>
efterträdare kalla doktor <sc>Johan Broen</sc>, helst han »på orten
var infödd». <sc>Sacklén</sc>, som är ytterst knapphändig om honom,
säger att han var född i Göteborg och räknades bland sin tids
mest berömda läkare, höll föreläsningar i Leyden samt
praktiserade i Amsterdam. Hans dödsår är okänt. <sc>Broen</sc> är 
omnämd i <sc>von Hallers</sc> Bibliotheca Medicinae Practicæ. Hans
bild, som är reproducerad i Sjöbergs »Svenska läkare och
apotekare», framställer honom hållande i högra handen
Cartesii Principia. Konstnären är en samtida holländare. Under
porträttet läses i översättning: »Se här den svenske <sc>Broen</sc>, en
lärjunge till <sc>Cartesius</sc>; skarpsinnigt trängde han in i det sunda
förnuftets principer, och var den förnämsta prydnaden bland
Leydens läkare, ingalunda <sc>Graanen</sc> underlägsen, dyrkad och
avhållen både av stadens och hela landets befolkning.» Av
denna eloge att döma borde han sannerligen kunna räknas
bland Göteborgs fåtaliga vetenskapligt berömda söner. I
någon mån kunna de Sacklénska uppgifterna om honom
kompletteras. <sc>Johan Broen</sc> var nämligen son till räntmästaren i
Bohus, den vid denna tidpunkt i Kungälv bosatte <sc>Claes Bruun</sc>.
Till släktuppgifterna skulle ytterligare kunna tilläggas, att
nämde räntmästare <sc>Bruun</sc> hade en dotter, gift med
guvernementskamrern <sc>Anders Holst</sc>, en man som utmärkt sig för
trohet och redbarhet i sin pliktuppfyllelse särskilt vid Bohus
belägring 1676. En av <sc>Holsts</sc> söner var <sc>Claudius Holst</sc>,
som avled i Moskva år 1735 som kejserlig överapotekare. Det
är ju ganska anmärkningsvärt, att från samma stam inom kort
utgingo två sådana praktexemplar som <sc>Johan Broen</sc> i Leyden
och <sc>Claudius Holst</sc> i Moskva.

Efter denna knapphändiga släktutredning återvänder jag att
redogöra för den Broenska vocationen. Man kände i staden
ej hans adress, varför sekreteraren <sc>Böker</sc> fick i uppdrag att
översända vocationen till <sc>Broens</sc> far, räntmästaren, för vidare
befordran. Detta skedde den 21 oktober 1690, några dagar
efter <sc>Bex</sc> död. Brevet överbringades till räntmästarn genom
dennes måg, ovannnämnde landskamrern <sc>Anders Holst</sc>.

I tre månaders tid avbidade man förgäves något svar från
doktor <sc>Broen</sc>. Harmsna och förargade över en dylik
oartighet, förhörde sig stadens styrande skriftligen den 19 januari
påföljande år hos räntmästaren och undrade, om han ej
vidarebefordrat brevet till sin son, eftersom denne på en sådan
»Heders- och Embetsoffert» ej värdigats lämna en enda rad till
svar. Åtminstone ville man veta »hans hug och inclination»
för saken. Man nödgades även notificera räntmästarn, att så
vida ej svar från doktor <sc>Johan Broen</sc> inom en vecka kommit
magistraten till handa, fann man sig föranlåten att vocera en
annan doktor.

Räntmästaren <sc>Bruun</sc> svarade omgående och förnekade all
skuld till att svaret uteblivit. På räntmästarns anhållan
beslöt man att »prolongera terminen till nästa kyndelsmessodag,
den 2 Februari, på det imellertid tvenne postdagar måga kunna
avbidas dessförinnan, vilket pro ultimato vi härmed icke velat
underlåta». Doktor <sc>Broen</sc> lämnade fortfarande dock icke
något livstecken från sig och förverkade därigenom vocationen.
Den 1 februari 1691 avlät man i stället ett kallelsebrev till
Olaus Bromelius såsom »promotus medicus, svensk man och
här i riket infödder», allmänt erkänd för sin »capacitet,
erudition och skicklighet».

<b>Olaus Bromelius.</b>

<sc>Olaus Bromelius</sc> var en av de mera kände bland
Hoffvenianerna. <sc>Bergius</sc><footnote><sc>Bergius'</sc> presidietal.</footnote> omtalar efter »Robergs Collectanea», att
<sc>Bromelius</sc>, 27 år gammal, jämte sin lärare, professor
<sc>Hoffvenius</sc>, under den så kallade studentdöden i Upsala 1665 fick
vara med om ett verkligt kraftprov i den praktiska utövningen
av läkarkallet. I denna smittosjukdom lär i Upsala inom 6
à 7 veckors förlopp fler människor avlidit än som förut dött i
staden på 70 års tid. Det hette hos <sc>Roberg</sc>, att de
»förnuftige» bland de sjuka togo sin tillflykt till <sc>Hoffvenius</sc>. Denne
och hans discipel <sc>Bromelius</sc> vårdade sina patienter till ett
antal av 360 stycken med en sådan omsorg och framgång, att
enligt <sc>Bromelius’</sc> egenhändiga anteckningar endast fyra
stycken av dessa avledo.

År 1667 begav sig <sc>Bromelius</sc> till Stockholm och blev
»stadsens herborist», en syssla, som bestod i att »lära apotekarne
och andra (!) kvinspersoner känna de gräs och örter, som hos
oss växa, att de kunde upphämtas, som <sc>Bromelius</sc> det själv
berättar och säger sig i tvenne somrar verkställt, till dess
örterna blevo dem nogsamt kunnige», citerat efter <sc>Bergius’</sc>
presidietal. År 1672 antogs <sc>Bromelius</sc> som läkare för den
förutnämnda Sparreska ambassaden till England, Holland och
Frankrike; samma höga uppdrag som doktor <sc>Stallhoff</sc> i
Göteborg på goda grunder avböjt. Under ambassadens vistelse
i Holland 1673 graduerades <sc>Bromelius</sc> med goda utmärkelser
vid Leydens medicinska fakultet. När han utsågs till
Göteborgs stadsfysikus, hade han bakom sig sjutton års praktik i
Stockholm och hade därunder ock tjänstgjort som assessor i
Collegium medicum.

Av allt att döma torde man i <sc>Bromelius</sc> förvärvat en man
med goda teoretiska insikter och stor praktisk erfarenhet.
Förväntningarne om honom tycktes ej heller ha svikits. En svag
sida hade han dock, han var nämligen ej längre i sin ungdom,
när han vann denna sin befordran. Han hade redan
överskridit de femtio och började tidigt dragas med krämpor och
ohälsa.

Vilka besvärliga konsekvenser det kunde medföra för stadens
borgerskap, när dess stadsfysikus var sjuk, belyses i någon grad
av följande tilldragelse.

På eftervintern 1696 rådde stor sjuklighet i Göteborg. Flera
av stadens mest betydande personligheter voro illa däran, bland
andra välborne presidenten <sc>Macklier</sc>, rådmannen <sc>Henrik
Braunjohann</sc>, sekreteraren, magistratens factotum, <sc>Laurentz
Böker</sc>, landskamreraren <sc>Anders Holst</sc> m. fl. Till råga på
allt var också stadsfysikus <sc>Olaus Bromelius</sc> sängliggande
sjuk och urståndsatt att »uppvakta» de sjuke av stadens
borgerskap. I denna brydsamma belägenhet beslöto stadens
styrande män att söka »låna» närmaste läkare, bosatt i
Jönköping. Läkare därstädes var då för tiden doktor <sc>Johan
Constantius</sc>, med titeln av hovrätts- och provincialmedicus. Man
avlät alltså en skrivelse till Kungliga Hovrätten, behjärtande
sin nödställda och ömmande belägenhet och anhållande, att
doktor <sc>Constantius</sc> för någon tid framåt finge tillstånd att
uppehålla stadsfysikatet i Göteborg. »Dimissionen» beviljades
och Constantius anlände som ett försynens redskap att efter
bästa förmåga taga sig an och hjälpa de sjuke. Hans
permission utsträcktes så småningom av hovrätten att räcka
»tills han curen med Herr Cammereraren <sc>Holst</sc> fullbordat».

Magistraten ville dock ej därmed släppa doktor <sc>Constantius</sc>
ifrån sig. <sc>Bromelius</sc> var förmodligen fortfarande svag och
dålig. Man avlät därför till höga hovrätten en ny skrivelse den
21 mars, att magistraten påtoge sig att excusera doktor
<sc>Constantius</sc> för hans fortsatta uteblivande från Jönköping, helst
Hovrätten alltid täckts låta påskina sitt intresse för staden
Göteborg och särskilt för dessa rättens sjuka ledamöter;
varjämte magistraten uttalade en ödmjuk önskan, att dröjsmålet
ej måtte komma Doctoren till ondo.

Hur höga Hovrätten ställde sig till denna excuse är ej känt.
Beträffande tre av de ovannämnda sjuke voro doktor
<sc>Constantius</sc> alla ansträngningar förspilld möda. Deras liv stodo ej till
att rädda. <sc>Laurentz Böker</sc> avled först av de tre, den 19
mars, sedan <sc>Henrik Braunjohann</sc>, den 27 i samma månad
och sist presidenten <sc>Per Johan Macklier</sc>, den 15 april.

Utom stadsfysikatet innehade <sc>Bromelius</sc> också
provinsialmedikusbefattningen i länet. Naturligtvis ökade detta
ytterligare bördan för hans svaga krafter. Landshövdingen skrev
därom 1697 till Kunglig Majestät: »Ordinarius Physicus är ej
allena en gammal och svag man — utan oftast själv
sänglägrig. — Dem som råka för någon brist av hälsan eller
incommoditet av varjehanda svåra passioner äro helt förlägne och
nödställde här i landsorten.» Landshövdingen begärde därför, att
en »kvalificerad Doctor, benämnd <sc>Johan Dobelius</sc>, som uti
förleden höst är hit ankommen från Dantzig, — men vände sig
strax härifrån igen — och med Guds bistånd gjorde särdeles —
lyckeliga curer, vilken torde låta sig övertala här på orten att
förbliva, — samt tillsvidare och i förstone låta sig nöja med en
och annan liberalité vid sin subsistence tills han till fullo efter
förtjänst och capacitet kunde njuta vidare befordran». Detta
anbefallningsbrev gällde doktor <sc>Jacob Döbelius</sc>, sedermera
professor i Lund. Landshövdingens begäran bifölls.
Provinsialmedikusbefattningen i Bohuslän blev därför Dobelius första
»gradus ad Parnassem».

<sc>Bromelius</sc> tycktes dock haft tider av stor vitalitet och
lyckades trots sin vacklande hälsa att uppehålla sin tjänst nästan
ända till slutet av sin levnad. Redan 1702 gick det ett rykte
ända upp till Collegium medicum, att <sc>Bromelius</sc> avlidit.
Collegium beslöt dock några dagar töva med 
rekommenderandet av hans efterträdare, tills närmare underrättelser inlupit.
Ryktet visade sig vara förhastat, och Bromelius levde ännu i
fem år. I medio av januari 1707 avlät magistraten en skrivelse
till den sjuke gubben med förslag »om dess sons vocation til
adjunkt». Det hette i den välmenande skrivelsen bland annat:
»Som åldern och åren taga till och krafterna däremot försvagas
(och) Herr Doctorn själf esomoftast av sin svåra passion och
eljest ålderdomsmatthet hålles bettlägrig — är därigenom hänt,
att åtskilliga besvär hos oss inkommit över brist av råd och
hjälp för patienterna — för den skull hava vi måst falla på den
meningen att förmå ädle Herr Doctoren uti sin ålderdom och
svaghet att se sig om en god adjunkt och medhjälpare uti sina
ämbetssysslor, varandes mest allas önskan där hän syftat, om
icke Herr Doctoren ville fatta den goda resolution att behålla
hos sig sin käre son, Herr Doctoren <sc>Magnus Bromell</sc>, vilken
både in- och utrikes förvärvat sig det vackraste lovord, att
han redan är en qualificerad man — och må Herr Doctoren
intet fatta om oss de tankar, som skulle vi härigenom vela
göra honom bekymmer utan fast hellre att vi söka hans
conservation och hans käre sons välgång till någon viss charaktär
och station etc.» — — — .

Trots den vänlighet med vilken brevet var avfattat, vill man
ändå nästan hoppas att <sc>Bromelius</sc> aldrig fick del av denna
magistratens veklagan. Skrivelsen är protokollförd den 16
januari och redan 5 februari slutade Bromelius, mätt på år
och dagar, sin levnad.

Hans minne hugfästes genom en sorgedikt, kallad
»Högståstundat afsked — då des döda Lekamen därpå den 19 maj
samma Åhr til sin Hwijla i Gustavi Domkyrkia i Götheborg
med vanlige Ceremonier uthi förnähma Wänners Närvaro
beledsagades. Författat af en, som jämpte det sorgbundne
Huset öfwer des Frånfälle Klagar med Tårar.» Namnet på denne
vän i familjen är ej bekant och blir förmodligen för all framtid
ouppdagat.

<sc>Bromelius</sc> var känd som en mycket framstående botanist
och medhann redan på tredje året av sin göteborgsvistelse att
utge en flora över göteborgstrakten. Han kallade den sin
»Chloris», närmare bestämt Chloris Gothica.

Chloris, den första västkustfloran, är värd sitt omnämnande.
Den var en liten tunn volym i oktav, tryckt hos <sc>Johannes
Rahm</sc> 1694, mottagen av lärdomens representanter i staden,
de fyra lektorerna vid gymnasiet samt Florandrarne, far
och son, den förre domprost, med mycken och uppriktig
glädje; författaren blev av dessa sex hyllad med panegyriska
carmina på latin, grekiska och hebreiska samt av sin unge son,
<sc>Magnus</sc>, på svenska. På grund av boktryckarns avsaknad på
hebreiska typer måste det hebreiska hyllningskvädet i boken
sättas med grekiskt tryck. Chloris var förmodligen ett gott
botaniskt arbete för sin tid. Boken lär särskilt funnit nåd hos
den unge <sc>Linnaeus</sc>, till vilkens nöjesläsning den hörde. Det
som fortfarande förlänar Chloris ett visst kulturvärde —
snarare än botaniskt — är att författaren fick den goda idén att
vid sidan av de latinska växtnamnen också införa de svenska
namn, han säkerligen på skilda håll uppsnappat. De gamla
svenska namnen avspeglade nämligen som bekant för det mesta
den nyttiga eller skadliga egenskap, växten ansågs besitta och
ej endast dess medicinska utan ock andra egenskaper. Det
kunde vara lärorikt nog att göra upp ett fullständigt svenskt
namnregister ur Chloris, men detta bör väl helst förbehållas
botanikerna eller kanske hellre folkloristerna. Det får här räcka till
med några stickprov på svenska växtnamn ur denna lilla bok:
skarp jungfrutvål (Polygonum hydropiper), fattigkvinnas
örngått (Eriopherum angustifolium), galenört (Hyoscyamus niger),
hjärnbrylla (d:o), Norrlandstobak (Menyanthes trifoliata),
skosmörja (Sedum acre), hostört (Tussilago farfara), Lungbota (d:o).

Många av de svenska växtnamnen i Chloris äro tämligen
grovkorniga. På 1600-talet gällde det mer än nu att
»naturalia non sunt turpia».

I sin flora gör <sc>Bromelius</sc> endast två medicinska uttalanden.
Dels ett vid Trifolium pratense album:<footnote>Ehuru ej intagen i farmakopeerna utgöra dock dess blommor ett tjänligt
medel i Leucorrhé.</footnote> Not. Etsi hi flores a
Pharmacopaeis non colliguntur insignem tamen efficaciam
habent in curatione Leucorrheae seu sistendo fluxu alb. mulierum.
Dels skriver han om Persicaria pumila (på sv. lilla krypande
loppegräs eller jungfrutvål): »Det är beklagligt att endast ett
fåtal läkare i detta sekel känna till, vilken gudomskraft som
bor hos persicarian. Man kan därvid med allt skäl utbrista
med <sc>Plinius</sc>: Vi trampa under hälarne en massa örter, vilkas
egenskaper vi med lovsägelser skulle höja upp till himlen, blott
vi voro medvetna om deras värde.» De särskilda
växtlokalerna berör han ytterst sparsamt. Följande meddelande ger
han dock om Populus alba: »detta träd återfinner man icke
var som helst i trädplanteringarne, men i mängd vid Partille.
Blott ett enda av detta slag växer vid landsvägen ej långt från
nya stadsporten (Drottningporten). Jag anser att det
annorstädes ifrån förts hit och har blivit inplanterat.»

Hans företal i boken till den välvillige läsaren torde vara
rätt belysande för hans botaniskt inställda sinnelag, varför det
här i svensk dräkt inflyter.

»En alldeles särskild kärlek och, jag kan säga, medfödd
böjelse har tvingat mig till studiet av naturen. Detta torde med
Guds hjälp framgå av den synnerligen ansenliga katalog, som
jag uppgjort över sällsyntare och ovanligare föremål ur
läkarnes tre riken, nämligen mineral-, djur- och växtrikena. Några
tusen sådana av stor användning och nytta, häpnadsväckande
mångfald och beundransvärd skönhet äro att se i mitt
Pinakotek. Särskilt har jag funnit ett stort nöje i botaniken och
herbariesamlandet samt därför haft en naturlig fallenhet. Då
detta studium jämväl länt mig till nytta och icke obetydlig
fördel i medicinskt hänseende, har det föranlett mig, att jag
efter måttet av mina krafter ej någonsin nekat mig varken
möda eller omkostnader för tillfredsställande av denna min
lust.

För ej så länge sedan kommen till Göteborg, har jag till fullo
fått besanna de gamla auktorernas yttrande, att var jordmån
har sin särskilda slags växtlighet, då jag nämligen rätt så ofta
påträffat flera växtspecies å olika platser här i orten, som ej
tidigare observerats i vårt land varken av mig eller någon
annan, men som nu finnas uppsatta i mina herbarier, av mig
egenhändigt insamlade och uppklistrade.

Härigenom mer och mer intresserad, har jag efter alfabetisk
ordning börjat utarbeta en växtkatalog, dels till min egen
nytta, dels till tjänst för min son. Men då lärde och 
framstående män både muntligen och skriftligen ofta och livligt
uppmanat mig att till fäderneslandets gagn och denna
landsorten till heder utarbeta och från trycket utgiva en växtkatalog
till allmän upplysning, så har det glatt mig att ge, vad jag
kunnat, men detta ej blott för mig själv, i det jag påminner
mig om, att jag redan är gammal. Ehuru jag använt största
flit att uppspåra växter, fördristar jag mig dock ej att utlova
en fullständig katalog över de växtslag, som Moder Natur i
rundligt mått ur sitt rike självmant låtit växa fram.

På grund av de mångfaldiga göromålen i min befattning har
jag nämligen ännu ej medhunnit att genomforska alla de
närbelägna öarne. Ej heller har jag ännu hunnit genomströva
alla fält och slättmarker, skogar, berg och kullar, krypa upp
för alla branter.» — Därefter yttrar han sig om sina studieår
och lärare. — »Bland dessa kan jag aldrig utan största erkänsla
nämna vår oförliknelige botaniker, doktor <sc>Olaus Rudbeck</sc>
senior, professor medicinae Upsaliensis honorarius, under vilkens
handledning jag under elva års tid arbetat. Måtte Gud
bevara hans hälsa och låta honom leva ännu många år! —

Livligt intresserad för herbariearbete, beder jag, att
personer med samma fallenhet av sin godhet ville bidraga till, att jag
en gång, när jag fått mera lugn, med Guds hjälp måtte lyckas,
att utvidga detta lilla arbete till en allmän växtförteckning för
hela riket, och att i densamma de växter, som hittills av
botaniska forskare iakttagits, må bli så fullständigt och rikligt
företrädda som möjligt. Det vore i sanning något att önska,
att lärde män var och en på sin ort i vårt fädernesland med
mig gjorde samma försök, att behändigare och intimare
förbindelser kunde åstadkommas mellan kunniga och intresserade
personer, varigenom äntligen landets naturalhistoria kunde
vinna i fullständighet.»

Han gjorde ock en efterskrift till boken, »då ämnet
convenerar med det föregående», i det han bifogade »en katalog
över botanisk litteratur jämte sådana böcker i agrikultur och
trädgårdsskötsel, även behandlande växtsafter, hartzer och
olika gummiarter» ur Bibliotheca Bromeliana. »Denna
bokkatalog ger jag», skriver han, »ej utan orsak offentlighet åt,
men ingalunda av något slags skrytsamhet. Ty alla som känna
mig veta, att detta fel är mig förhatligt. Det sker därför, att
jag under hela min levnad intresserat mig för botaniska
studier samt att mitt bibliotek därför aldrig kan bli tillräckligt
försett i detta hänseende. Jag försöker jämväl återställa de
förluster, som vid eldsvådan i Stockholm 1690 åsamkades mig
på åtskilliga botaniska arbeten. Korteligen sagt, min mening
är den, om någon av mina välvilliga läsare har i sin ägo ett
eller flera botaniska arbeten, ej upptagna i denna min
bokförteckning, så vill jag åter och åter fråga honom, huruvida han
vill avstå dem antingen mot kontant ersättning eller utbyta
dem mot någon annan bok, exempelvis av teologiskt, juridiskt,
filosofiskt eller annat innehåll.»

Den yngre <sc>Florander</sc> skrev mycket vackert i sin latinska
hyllningsdikt, att <sc>Bromelius</sc> »från Edens tillslutna lustgård
återhämtat naturens hemliga läkekrafter», och avslutade sin
hyllning sålunda: »Apollo bjuder dig, vitterfarne läkare, en
oförgänglig krans, Du som på bladen i din bok inrymt en hel
lustgård, fylld av fägring, då Flora tarvar vida ängder att
breda ut sin blomstermatta. Dig har jag därför velat
lyckönska; mitt hjärta vill säga Dig mer än min penna förmår.»

Ej heller bör underlåtas att införa den 15-årige sonen,
<sc>Magnus Bromells</sc> hyllning.

<poem><i><b>Till sin kära Fader.</b>
Du Götars Borg och Strand,
Den Mars nu innesluter
I mer än starka band
Med murar, fäste, slott,
Du har så mycke gott,
som du för andra njuter.

Jag kan ej skriva allt,
Som ger dig lov och heder;
Min tungo felas salt,
Mig fela ordasätt.
Jag kan ej skriva nätt,
Och pennan ligger neder.</i></poem>
<poem><i>Men vad behöves mer?
Jag vill ej mera skriva.
Jag för mig Chloris ser,
Hon bär uti sin korg,
Det som du Göteborg
Har ymnogt kunnat giva.

Herr Fader, Chloris Er
Ger lovord, ros och ära.
Ty skriver jag ej mer:
Vårt Göteborg ej vet
Av sin lycksalighet,
Det hunnen I dem lära.</i>

<tab><tab><tab>Hans lydigste son
<tab><tab><tab><i>Magnus Bromelius.</i></poem>

Ende sonen, <sc>Magnus</sc>, var väl faderns glädje och stolthet,
men även Chloris var sin auktors hjärtebarn. Han nedlade
detta sitt botaniska arbete med skyldig vördnad inför sin
guvernör och landshövding <sc>Schönlebens</sc> fötter och lät därvid
Chloris i klassiska vändningar hembära den gamle krigaren sin
hyllning. »Den blygsamma Chloris», skrev han, »tillstår gärna
att för de stora i världen passar väl endast det, som är stort.
Så mycket vågar hon dock tillstädja sig, som fordom
småfåglarne, vilka buro dun till Apollos tempel, och bina, som förde
vax dit, då de ej förmådde bära tyngre bördor. Andra finnas
väl, som förmå mer. Chloris har ej förmått bringa något
skönare, än vad skogarne, fälten, ängarne, bergen och floddalarne
bringa i sitt sköte. Chloris har ock sökt fånga den skuggiga
svalkan vid de heliga källorna» etc.

I samma ädelt formade manér överlämnade han sin Chloris
till president, borgmästare och råd i staden Göteborg. »Eder
Chloris efterliknar de gamle romare, som ägnade Mercurius allt
vad de fått och ansågo det för Mercurii tillhörighet, på det
guden fortfarande skulle bliva dem bevågen. På samma sätt
återbördas Chloris åt sina larer och nedlägges som hedersgärd
på edra altaren, visserligen ett obetydligt offer; hon har ej heller
lovat något stort. Den får nämligen spela på flöjt, som ej
mägtar blåsa i basun, och mindre offer än av hekatomber ha
också behagat gudarne.»

Av denna ordakonst finner man att <sc>Bromelius</sc> kunde sina
klassiker.

Här skall ock korteligen nämnas några ord om en besvärlig
konkurrent till <sc>Bromelius</sc>, som han kände sig föga trakterad
av, nämligen den »vittberömde Medicinæ Practicus» <sc>Johan
Kiempe</sc>.<footnote>Collegii medici akter.</footnote> Denne anlände till Göteborg hösten 1692 och torde
kvarstannat där ungefär ett år. Redan 1683—84 hade han
gjort gästroller i staden. Han hade enligt egen utsago »icke
utan verkan och nytta praktiserat åtskilliga kurer efter den
konst och vetenskap, jag av min salig fader Artollericapitenen,
salig <sc>Anders Kiempe</sc>, lärt både uti nyttige och androm
obekante medikamenters preparerande igenom chymien och
patienters curerande samt igenom handens vidläggande». Nämnde
artillerikapten <sc>Kiempe</sc> var bosatt i Östersund och mycket
intresserad astrolog och chymiker. <sc>Sacklén</sc> lämnar rätt
utförliga uppgifter om dessa både empiriker, fader och son,
egendomligt nog, då ingen av dem voro läkare. Visserligen begärde
<sc>Johan Kiempe</sc>, när han 1693 från Göteborg anlände till
Stockholm, att få undergå examen inför Collegium medicum, men
blev i densamma improberad. Så mycket utmärktare betyg
hade han att förete från många av sina patienter, tillhörande
de högsta samhällsklasser. Han ansågs nämligen besitta
hemliga medikamenter, varigenom »sten, podager och andra svåra
accidentier curerades». <sc>J. Ridderstorm</sc> skrev den 20
november anno 1693 »att både jag för min egen person såväl som ock
visst andra förnäma och redliga folk här i Bohuslän förnummit,
att hans medikamenter varit goda och åtskilliga svåra
sjukdomar i hast bortdrivit». Särskilt prisvärt var hans »Elixir
salutis i dos till 16 droppar». Troligen var det en stor lättnad
för <sc>Bromelius</sc> att bli av med denne »practicus». Han hade
opinionen för sig även från allra högsta ort. Han hade
nämligen skaffat sig både <sc>Carl</sc> XI:s och <sc>Carl</sc> XII:s särskilta
privilegier att utöva praktik, och <sc>Kiempe</sc> var beryktad för sina
kurer både i Sverige, Norge och Danmark och även i Hamburg,
där han långa tider vistats.


Efter 1693 tycks han på allvar slagit sig ner i Stockholm,
men råkade där i delo med Collegium medicum, som
behandlade honom »fattig man, såsom en landstrykare och
kvacksalvare, min endaste brödpenning ifrån exequerat, förbudit
vidare min näringsmedel idka» enligt vad <sc>Kiempe</sc> skrev i sin
supplik till Kunglig Majestät.

<b>Andreas Lundelius.</b>

Det var djup sorg och saknad i Göteborg efter <sc>Bromelius</sc>.
Magistraten beklagade hans för densamma »okära frånfälle»,
när den offererade Hovrätts- och Provinsialmedicus <sc>Andreas
Lundelius</sc> i Jönköping sin välmenta kallelse som <sc>Bromelii</sc>
efterträdare. <sc>Lundelius</sc> antog vocationen.

<sc>Andreas Lundelius</sc> var skaradjekne, studerade medicin i
Lund och blev 1697 medicine doktor i Leyden. Vid
hemkomsten till Sverige styrde han kosan till Stockholm samt
begärde att bliva associerad med Collegium medicum.

Den 1 december s. å. hade nämligen preses, <sc>Urban Hierne</sc>,
från <sc>Lundelius</sc> mottagit en på klingande latin avfattad skrivelse,
däri det till slut hette: »Då jag nu som jag hoppas blir
medlem av edert kollegium förlitar jag mig på att genom eder
bevågenhet ej endast för framtiden åtnjuta förmånen av Collegii
gunstiga beskydd utan ock välvilligt stöd och anbefallning hos
Kunglig Majestät om en behaglig tjänst, för att ej säga
levebröd, att jag därigenom måtte erhålla rik ersättning för alla
de svåra mödor jag i min fattigdom utstått.»

Collegii ledamöter å sin sida ställde som villkor, att han
genom examen inför Collegium ådagalade sina medicinska
insikter. »Den 6 december voro vi efterföljande in Collegio
tillsammans», heter det i det gamla protokollet. »Emedan som
<sc>Andreas Lundelius</sc>, Vestrogothus, Medicinæ Doctor, begärt
att associeras Collegio anställes examen och sedan han oppvist
sin disputation de vera medicinæ cognitione,<footnote>Om den sanna kunskapen i medicinen.</footnote> hållen i Leyden
den 22 juni, som ock sitt promotionis diploma, begynte Herr
Preses (<sc>Hierne</sc>) med lite företal och sedan begyntes examen:
<table>
<td>D:r <sc>Vingius</sc>:<tab> <td>Febrium naturam perscrutatus est (frågade
om febrarnes natur).
</table>

<table>
<td>D:r <sc>von Horn</sc>: <td>Convulsiones et motus convulsivos
examinavit (Examinerade angående convulsioner etc.).
<td>D:r <sc>Vallant</sc>: <td>An V. S:es in febribus conducant (om 
åderlåtningar äro till nytta i febrar).
<td>D:r <sc>Micrander</sc>: <td>Cancrum Mammar. proposuit (yttrade sig om
bröstkräftan).
<td>D:r <sc>Skragge</sc>: <td>Luem veneream tractavit (behandlade frågan
om l. v.).
<td>D:r <sc>Ziervogel</sc>: <td>Quibus in morbis vomitoria et purgantia sunt
praescribenda (i vilka sjukdomar man
föreskriver kräkmedel och laxermedel).
<td>D:r <sc>Hierne</sc>: <td>Pleuriticum curandum dedit (angående 
lungsäcksinflammationens behandling).
</table>

»Efter slutad examen», hette det vidare, »förband sig
kandidaten att genom praxis och studium beflita sig om det, som
han visat sig mindre hemma i. Detta lovade han heligt samt
underskrev författningarne och erlade skyldig avgift.»

Utnämningen till hovrätts- och provincialmedicussysslan i
Jönköping efter <sc>Constantius</sc> lät härefter ej länge vänta
på sig.

I Göteborg, dit han flyttade från Jönköping, förvärvade
<sc>Lundelius</sc> både som läkare och lärd ett mycket aktat namn. Det
bör nämnas, att han var en duktig matematiker och hade också
skrivit i astronomien. Dit hörde väl ock hans arbete om
runstaven. Det var <sc>Lundelius</sc>, som upptog den nya surbrunnen
vid Carlsport och 1713 även utgav en broschyr om dess nytta.
Som skyldig erkänsla för sin visade duglighet tillädes han efter
ansökning 1719 namn, heder och värdighet av assessor.<footnote>Collegii medici akter.</footnote> Detta
drog dock med sig vissa ekonomiska konsekvenser, som voro
kännbara nog för den med jordiska håvor illa lottade
<sc>Lundelius</sc>. Den eftersträvade och vunna äran kostade nämligen
pengar. Den 27 september 1719 avsände han brev till
Collegium medicum efter att förut ha »levererat 10 dukater för
utmärkelsen», »väntandes jag allenast här på quittence». En
månad senare fick han brev, att ytterligare erfordrades 5
Speciedukater till att utbekomma hos Kunglig Majestät
allernådigaste fullmagt angående assessorstjänsten och hedern. Det

skulle dock bli ännu mer avbränningar för den fina titeln, men
vidare därom sedan.

Först skall nämligen ett kortare citat meddelas ur hans
ovannämnda brev till Collegium Medicum, däri han berörde den
händelse, som brevets datum inträffat i Göteborg. »Vi leva nu»,
skriver han, »åter inter spem et metum för fienden, som i dag
emillan klockan ett och två för dager ankom, stjälande sig
förbi Elfsborg och tog bort vakten på skansen Billingen samt
förseglade alla styckorna och uppbrände två våra bästa
galejor, Carolus och Vreden, samt en fru <sc>Gathenhjelms</sc> caper och
bortförde en liten galeja vi nyligen tagit ifrån de danska. Vi
hade ment, att stilleståndet redan varit slutet, men måste
erfara annat, och äro vi således ingen natt fri så länge de hava
Marstrand. Gud vare vår hjälp och förläne oss en gång den
högst åstundade freden igen.»

För att nu återkomma till de belopp, han hade att erlägga
för assessorstiteln, så tillkom ytterligare 24 daler s:mt
krigsmanshusavgäld. På grund av <sc>Lundelii</sc> 1720 inträffade död
blev avgälden av honom personligen aldrig erlagd, men därför
ingalunda utstruken från sterbhusets pålagor, ty tretton år
därefter, år 1733, krävdes nämligen hans efterlevande änka,
<sc>Elsa Beata</sc>, född <sc>Braunjohann</sc> på beloppet. Då hon levde
i ett mycket utblottat tillstånd och i största torftighet, men
likväl hotades med utmätning på summan, fann hon sig tvingad
att inkomma med en skriftlig förklaring, däri hon androg, att
hennes salig man alldeles inte behövt begära eller antaga någon
assessors karaktär, då han redan varit försedd med kunglig
fullmakt på Professoris medicinaeembetet vid akademien i
Pernau, vilken likmätigt rangordningen vore av lika consideration
med assessorerna i Collegierna. Magistraten, som hade att
yttra sig i målet, betygade att doktorinnan <sc>Lundelia</sc> var
ålderstigen och avsigkommen (!) änka och därför »lär svårt för
oss bliva krigsmannaavgiften utbekomma». Sterbhuset efter
doktor <sc>Lundelius</sc>, hans änka, mågen doktor <sc>Jacob Boethius</sc>
samt sonen cancellisten <sc>Johan Henrik Lundelius</sc> och den
ännu omyndiga dottern <sc>Greta Hedvig Lundelia</sc> hade å sin
sida en motfordran å ett tillgodohavande hos Kunglig Majestät
och Kronan. Rättegångshändelserna utvecklade sig märkligt
långsamt. Först 21 år efter <sc>Lundelius’</sc> död eller 1741
befullmäktigades commissarien <sc>Ahlström</sc> att å vederbörlig ort i
Stockholm å sterbhusets vägnar utsöka, emottaga och kvittera
den fordran, som detsamma ägde hos Kunglig Majestät och
Kronan för det loft eller vind i <sc>Lundelii</sc> gård, som varit
upplåten till kronospannmål under förra orostider.

Den ovannämnda professorsfullmakten för <sc>Lundelius</sc>, som
medicine professor i Pernau, hade han undfått redan 1701, men
på grund av det dåvarande krigstillståndet därstädes, hade han
aldrig kommit att tillträda professuren.

<b>Daniel Kellander.</b>

Doktor <sc>Lundelius</sc> hade avlidit den 9 oktober 1720 efter
»en kort stånden sjukdom». Hans änka råkade genom
mannens död som förut nämnts i stora svårigheter. Hon fördolde
ej heller sin svåra belägenhet i den skrivelse, hon en tid efter
mannens frånfälle avsände till Collegium medicum. Familjens
nödställda tillstånd berodde enligt samma skrivelse därpå, att
hennes man och hon själv blivit totalt ruinerade genom de
försträckningar, som hennes fader, commissarien <sc>Henrik
Braunjohann</sc>, på sin tid gjort hans högstsalig Majestät, Konung
<sc>Carl</sc> XII, och därav senare föranledda processer med
Kronan. Den enda utväg till familjens conserverande enligt
hennes mening vore, att hennes måg, doktor <sc>Daniel Kellander</sc>,
finge den efter svärfadern vakanta stadsfysikusbefattningen.
Collegium medicum hade nämligen ställt denna möjlighet i
utsikt. Brevet avslutade hon i all sin svärmoderliga
myndighet med följande ord: »vad den av Collegium medicum pålagda
examen beträffar, så skall han (<sc>Kellander</sc>) uppå ordres efter
skyldighet sig infinna och uti sin ringa savoire och enfaldighet
underkasta sig sina höga förmäns information».

Hennes måg, doktor <sc>Daniel Kellander</sc>, var av allt att
döma en mycket duktig läkare. Han var född i Göteborg.
Fadern, magistern vid stadens lärdomsskola <sc>Peter Kellander</sc>,
blev ock kyrkoherde i Lundby på Hisingen. <sc>Daniel
Kellander</sc> inskrevs som student i Lund 1707 och i Upsala 1710, samt
disputerade under <sc>Rudbeck</sc> 1716, kallades ock till ledamot av
Kungliga Vetenskapssocieteten i Upsala. Han förvärvade 
medicine doktorsvärdigheten i Leyden 1720. Samma år i maj
återkom han från Holland hem till Göteborg. Tyvärr hade
han ådragit sig en långvarig quartana (frossa), som varade i
36 veckor, innan han blev någorlunda återställd. Denna
sjukdom hade lagt hinder i vägen för honom att efter sin hemkomst
på övligt sätt uppvakta Collegium Medicum. Tillstötte så i
oktober hans svärfaders död. Någon tid därefter skrev han till
Collegium medicum, »att tusen bestyr med anledning av
dödsfallet» hindrat honom att skriva, bedjande därför om
överseende, att han ej förr givit sig tillkänna samt begärde en syssla
till sitt livsuppehälle, »mig som länge på grund av
omständigheternas makt drivit omkring bland Syrtens skarpa klippor
under växlande öden och otaliga svårigheter.»<footnote>Coll. m. akter.</footnote>

Den syssla, som han åtrådde, var stadsfysikatet i Göteborg
efter svärfadern. För att kunna erhålla denna befattning måste
han dock först avlägga vederbörlig examen inför Collegium
medicum.

Under det han tillfälligtvis vistades i huvudstaden tillställde
han Collegium medicum den 23 januari 1721 ännu en skrivelse<footnote>Coll. m. akter.</footnote>
om sin beramade examen. Han skyllde på att otillräcklig tid
dittills hindrat honom att avlägga den, helst preses i Collegium
också behagat »anordna honom en resa till överstelöjtnanten,
baron <sc>Leyonhuvuds</sc> sjukdoms curerande i Säter».
Därigenom hade han en hel månads tid nödgats försumma sina egna
viktiga angelägenheter. Hans domestika sysslor, i synnerhet
hans hustrus långsamma hängsjuka, som mer och mer
förvärrats, presserade hans avresa till Göteborg. Då han för sin
presserade resa ej vid detta tillfälle kunde underkasta sig
examen in pleno anhöll han därför att Collegium medicum ville
utse en eller annan av assessorerna, som kunde ju förr desto
hellre bepröva hans framsteg in praxi medica, på det han
sålunda någorlunda kunde meritera den plats, han supplerade om.

Collegium resolverade att låta honom den 1 februari tentera
för assessorerna <sc>Nordenheim</sc> och <sc>Lindestolpe</sc>.

Det skickade sig så egendomligt, att borgerskapet i
Göteborg på allmän rådstuga två dagar senare uppsatte just dessa

tre herrar doktorer, de båda examinatorerna och examinanden
på förslag till befattningen. De båda examinatorerna
betackade sig för platsen genom en gemensam skrivelse; de funno
det nämligen betänkligt att i så svåra tider rubba sitt bo och
underkasta sig flyttningens alltför ledsamma besvärlighet,
särdeles som vägen till Göteborg vore lång och merändels till lands.
Under sådana förhållanden hade man i Göteborg ingenting
emot doktor <sc>Kellanders</sc> val, »vilken med salig <sc>Lundelii</sc> hus
är allierad» — »samt känner orten och levnadsarten därstädes».
Borgerskapet hade nämligen liksom <sc>Kellanders</sc> svärmoder
»reflektion på salig doktor <sc>Lundelii</sc> hus conservation».

I regel tycks det ha rått ett mycket vackert patriarkaliskt
och familjärt förhållande mellan Kungliga Collegium medicum
i huvudstaden och läkarne ute i landsorten. Nyårsönskningar
och andra hjärtliga gratulationsskrivelser sökte sig ej sällan
postledes fram från provincial- och stadsmedici i landsorterna
till herr præses och herrar assessorer i Collegium. Å andra
sidan när sorgebud ingått om någon medicus, som avlidit,
underlät ej heller Collegium för sin del att condolera den sörjande
efterleverskan och sterbhuset.

Ej sällan tillskrev man Collegium i kinkiga sjukdomscasus.
Det var en uppskattad förmån att kunna fråga den höga
lärdomsinstansen till råds och få en vink om, hur vederbörande
i det särskilda fallet hade att förfara. Så småningom
utvecklade sig detta bruk till konsultation mot skälig ersättning, som
erlades av den patient, som frågan gällde. Akterna förtälja
om ett dylikt exempel från <sc>Kellanders</sc> läkartid. Det gällde
stadens mest framstående och betydande man, kommerserådet
<sc>Sebastian Tham</sc>. En kort redogörelse därom följer.

Doktor <sc>Kellander</sc> sände den 19 april 1722 Collegium ett
meddelande, som i korthet innehöll, att kommerserådet den
nästförlidna veckan gjort honom den äran att kalla honom uti
dess opasslighet till sig, att om sin hälsas restitution
consultera. Doktor <sc>Kellander</sc> blev äntligen ombedd att däröver
uppsätta en relation till Collegium samt inhämta dess mogna
consilium, »hur oss en sådan oss allom här på orten angelägen
och omistelig man måtte kunna bliva genom Guds nåd
restituerad». Därefter följde så <sc>Kellanders</sc> mycket utförliga 
relation om »subjectum patiens», — »av naturen en stark
sanguineo-cholericus, hafvandes allstadigt haft en oförryckt hälsa
och sällan anstötar av någon synnerlig passion, förutan det att
han i yngre åren mycket varit böjelig till näsblödning samt in
media ætate<footnote>Medelåldern.</footnote> haft då och då känning av gyllenådern».
<sc>Kellander</sc> slutade med att ställa sin diagnos över fallet.
Sjukdomen præcise: ett asthma humidum ex vitio materiae viscidae
et crassae, en vackert formulerad humoralpatologisk diagnos.

Det lärda och ivrigt åtrådda brevet från Collegium lät ej
allt för länge vänta på sig, och doktor <sc>Kellander</sc> skyndade
sig att därför avlägga tillbörlig tacksägelse och fortsatt
relation om sin patients dyrbara hälsa. Doktor <sc>Kellander</sc>
fägnade sig över, att Collegium uti dess gunstiga skrivelse
fastställt som sin mening, att ådern borde öppnas. Detta hade
<sc>Kellander</sc> nämligen redan verkställt, ehuru han ej enligt
Collegii förslag gjort det medelst ett snitt i foten; dock torde
åderlåtningen propter circulationem gjort sin goda verkan.
Collegium hade ock i sin skrivelse tillrått kommerserådet att
dricka brunn. »Till brunnskuren lärer han dock näppeligen
stå att övertala, jag vet icke av vad orsak». »Det har förr
varit hans största sommarplaisir att få ymsa luft och komma
till renare ort än Göteborg, som är belägen på sumpig botten,
ligger djupt nästan lika med vattnet, har aldrig någon droppe
gott vatten och därför sina innevånare måste med skörbjugg
anfäkta». Kommerserådet hade dessutom tillförne »excessive
druckit caffe och té så att han med händer och huvud darrat.
— Pro Consilio<footnote>För konsultationen.</footnote> är under välborne Herr Archiaterns couvert
till Collegium Medicum skickat en växel av 20 riksdaler specie».

I övrigt handlade brevet om hälsotillståndet i staden,
mässlingen hade grasserat och en tertiana plågade folket starkt.
Skörbjuggen undantagen, hade eljest föga remarkabla
sjukdomar förekommit, allenast några operationer, förrättade på de
s. k. noli me tangere. —

Kommerserådet <sc>Tham</sc> avlät även i egen person en skrivelse
till Collegium, »varuti han betackar Collegium för sitt
consultatum över dess passion, begärer ock få veta, om han kunde

dricka Spaavatten, emedan han ingalunda kunde övertala sig
att dricka Brunnen» (d. v. s. Göteborgs Surbrunn).

Troligen återvann kommerserådet någorlunda sin hälsa. I
slutet av augusti samma år kunde han åtminstone som gäster
mottaga majestäterna, konung <sc>Fredrik</sc> och drottning <sc>Ulrika</sc>,
vid deras vistande under en veckas tid i staden, där han bodde
i hörnhuset vid Sillgatan och Östra Hamngatan. <sc>Sebastian
Tham</sc> levde för övrigt ännu några år, han avled nämligen först
1729.

Doktor <sc>Kellander</sc> däremot, hans intresserade unge läkare,
blev ej gammal. Han dog i blomman av sin ålder 1724. Alla
närmare uppgifter både om hans dödsdag och dödsorsaken
synas vara alldeles förkomna. Följande lilla utdrag ur Collegii
medici protokollbok för den 6 mars 1724 är allt vad jag funnit
om hans bortgång: »Oppvistes sal. doct. <sc>Kellanders</sc> änkas
brev av den 3 februari, varuti hon notificerar dess mans död.
Resolverades det en condolentz till henne skulle avgå.»

Flera memorial av doktor <sc>Kellander</sc> under hans korta
tjänstetid om åtskilliga gångbara smittor såväl på folk som fä
vittna om berömvärt nit i kallet. Han skrev jämväl en
invitation till surbrunnen i staden.

<b>Kilian Stobaeus.</b>

Doktor <sc>Kellanders</sc> efterträdare blev den märklige läkaren
<sc>Kilian Stobaeus</sc>. Göteborg skulle dock för honom endast
bli ett tillfälligt uppehåll, där han bidade sin tid i avvaktan på
befordran till ett mindre tröttsamt och mera vetenskapligt värv
vid Lunds akademi. <sc>Stobaeus</sc> var ej någon främling i
Göteborg, tvärtom var han där sedan gammalt hemmastadd och
hade både släkt och vänner i staden. Man kan till och med
säga, att han där fått sin första medicinska undervisning. Han
vistades och bodde nämligen fem av sina ungdomsår hos sin
morbroder <sc>Kilian Treutiger</sc>, som var son till stadens förste
ordinarie apotekare, <sc>Kilian Treutiger</sc> å Enhörningen.
Under dessa år gick den unge <sc>Stobaeus</sc> på gymnasiet samt åtnjöt
vid sidan härav handledning i naturalhistorien och medicinen
av stadsfysicus <sc>Olaus Bromelius</sc>, övade sig jämväl i den 
enklare fältskärskirurgien hos fältskären <sc>Köpke</sc> samt i farmacien
hos sin mosters man, apotekaren <sc>Ermersch</sc> å Enhörningen.

»Competitorer» till den efter <sc>Kellander</sc> vakanta platsen
voro tre, herrar doktorerna <sc>Jacob Sjöberg, J. Carelberg</sc> och
<sc>Herman Herttell</sc>. Ingen av dessa kunde dock mäta sig med
<sc>Kilian Stobaeus</sc> »i anseende till det goda berömmeliga
lovord av lärdom, beprövad erfarenhet och praxin uti läkarkonsten
såväl som dess fromma och stilla leverne.»

Det skulle dock ej dröja länge, innan den hårda erfarenheten
kom <sc>Stobaeus</sc> att inse, det hans nyvunna beställning alldeles
överskred måttet av hans svaga kroppskrafter. <sc>Stobaeus</sc> var
av naturen mera en kammarlärd. Egentligen hade han ej
heller sökt befattningen i fråga. Det förhöll sig fastmer så, efter
vad han själv skrev till Collegium medicum,<footnote>Coll. m. akter.</footnote> att man i
Göteborg mycket yrkat och drivit på hans skyndsamma ditkomst,
emedan orten var förlägen och ingen medicum hade att tillgå.
Han hade därför knappt kunnat underlåta att med sin närvaro
betyga borgerskapet därstädes sin tacksamhet. Detta brev
skrev han den 24 augusti 1724 efter endast ett par månaders
vistelse i staden och tillade: »Men såsom jag nu redan finner
att min egen, Gud bättre! allt för svaga hälsa och krafter
alldeles icke kunna uthärda och framdeles väl förestå en så
mödosam beställning, alltså nödsakar jag mig härifrån avsäga och
lämna detta brödstycket till någon annan — och jag imedlertid
begiva mig till mina förra Otia literaria och därvid än vidare
avvänta tiden, om det den Högste en gång skulle behaga mig
vid någon akademi antingen då var in Medica eller
Philosophica Facultate till ett roligare bröd, som mer med huvudet
än med fötteina skulle förtjänas, förhjälpas». Han anhöll
därför, att Collegium medicun täcktes detta hans hopp stadfästa
på något sådant sätt, att han bleve hulpen helst till Academin
i Lund, där han några år bortåt haft all möda ospard till att
vinna ett gott vittnesbörd, »som jag ock förmodar av de
rättsinta alltid där kunna erhålla.»

<sc>Stobaeus</sc> fick snart sin livliga åtrå till Lund och de stilla
studierna hos dess alma mater<footnote>Hulda moder.</footnote> uppfylld. Han vann i detta

lärdomssäte ej endast ett berömt utan ock ett högt vördat och
älskat namn. För den bildade allmänheten har hans namn
blivit känt, på grund av den faderliga vänskap med vilken han
omfattade och tog sig an den unge <sc>Linnaeus</sc> på dennes första
knaggliga väg ad astra.

Från <sc>Stobaei</sc> göteborgstid finns i behåll en utförligare
dietföreskrift, skriven i Göteborg, dagen innan han lämnade staden
för att tillträda sin befattning i Lund. Denna dietföreskrift
blev på sin tid införd i tidskriften Läkaren och Naturforskaren<footnote>Tom X, 1787.</footnote>
med den anmärkningen, »att den lämnas till allmänheten denne
berömlige läkaren till åminnelse och för kännare till jämförelse
med våra tiders sätt att bota sjukdom.» Kanske samma
rekommendation fortfarande kan duga? Det är dock ett
dokument av lokalhistoriskt och tidstypiskt intresse av en erkänd
medicinsk auktoritet, som ansågs som en av de yppersta för
sin tid och som en kort period i staden Göteborg utövade sin
verksamhet.

Vem ordinationen gällde är ej bekant. Det är dock
oväsentligt. Dessutom är det väl riktigast, att den medicinska
sekretessen alltjämt bevaras. Härmed meddelas den
<sc>Stobaeiska</sc> skrivelsen i väsentligt förkortad form.

»Min högtärade Herres Passion är en — förmängd Passion
bestående av skörbuk och den så kallade mjältsjukan. Min
Herres Complexion är — av ett gallaktigt, hetsigt och torrt
temperament och alltså av häftigt och för mycket sensibelt
humor —. Fastän detta ingalunda är någon maladie
imaginaire,<footnote>Inbillningssjuka.</footnote> som mången frisk och lustig sig inbillar, så kan man
dock icke neka, att en del av sjukdomen är en allt för tendre,
aktsam och lydig imagination, som alltför noga avbildar de
förtretliga objekter så de samma för förnuftet förskräckeligare
och i allt större än de re vera<footnote>I själva verket.</footnote> äro, synas. — Nu att jag, så
vida det i hast kan låta sig göra, må bjuda till att förnöja
min Herre uti sin begäran, följer härefter några få reglor, som
äro honom nödiga att ihågkomma och öva, där han vill rätt

akta och sköta sin hälsa. Av dessa reglor angå somliga en god
diet och de övriga ett nödigt medicinerande nämligen:

<tab>I.

Man bör alltid söka att behålla en jämn värma; dock hellre
dependera av goda kläder än kakelugnen; i synnerhet måste
man alltid hålla fötterna varma. Eljest är en tjock, slaskot
och kall luft alltid särdeles till men för hälsan.

<tab>II.

Man gör bättre att man äter ofta — än att man allenast
äter en gång om dagen, men då rätt väl och mer än som är
nödigt och nyttigt.

<tab>III.

Man måste icke vara allt för scrupulös att välja mat, ty ofta
får man ont, som maten är alldeles oskyldig. Har jag ätit
något tre eller fyra gånger, som var gång bekommit mig illa,
så vore jag väl allt för dårlig, om jag det än vidare åstundade.

<tab>IV.

För dem som äro av denna beskaffenhet är allt skadligt som
echaufferar och förhitsar bloden såsom pepparrot, senap,
sellerier, lök och allt utrikes specerie, i synnerhet peppar och
nejlikor.

<tab>V.

All hård och grov mat såsom salt och rökat kött och fläsk,
salt och torr fisk, ost och torkat bröd måste helt sparsamt
brukas, så framt man icke vill flitigt arbeta och röra sig. All
rörig mat: gås, gris, and, bakelse och dylikt måste man akta
sig för.

<tab>VI.

Den mat som giver mycket väder såsom ärter, kål, kron-
och jord-artiskocker, baratas (?), castanier och dylikt tjänar
ock icke för hälsan. Men härunder förstås icke tendre
trädgårdssaker och legumer såsom gröna ärter, späda turkska
bönor, spinat, ladduk och dylikt.

<tab>VII.

Det som med slem och syra förställer magen, bör man ej
heller mycket bruka såsom meloner, gurkor, rå frukt etc. . .
Men kokad frukt är ej så elak, citronsaft är ock en hälsosam
syra; Borsdorfferäpplen, ett par om dagen, äro för en
mjältsjuklig mycket tjänliga; isynnerhet är det en mycket god
frukost och bättre än både te och tobak att äta fastande ett stekt
Borsdorffer med ett så stort stycke rabarber som 3
tolföres-stycke äro stora.

<tab>VIII.

Det är ganska nödigt att dricka väl, om man vill konservera
hälsan. En fullkommen karl måste åtminstone på en dag hava
tre stop eller två kannor vått till livs.

<tab>IX.

Men detta måste icke i en hast emottagas utan litet och
ofta. — —

<tab>X.

Det måste ock icke vara stark och hetsig dryck, som till
den kvantitet skall förtäras, utan måste öl och brännvin ganska
sparsamt eller intet brukas, men vin allenast till nödtorft.

<tab>XI.

Ju hetsigare vinen äro, ju mindre måste därav brukas; renskt,
mosler och champagnevin äro väl de bäste, därnäst en fransk,
som ej är allt för ung.

<tab>XII.

Drickat måste vara väl kokat — — —.

<tab>XIII.

Alla buttlade och jäsande likörer göra oro och hetta i
bloden, förorsaka väder.

<tab>XIV.

Kaffe och té äro för hälsan aldrig otjänliga, om man vill
därpå vackert röra och bemöda kroppen. — — —.

<tab>XV.

Man bör lämna naturen sin rätta och fulla sömn, men det
i rättan tid om natten och icke om dagen. 8—9 timmar må
man väl sova om man kan.

<tab>XVI.

Man skall icke strax lägga sig till sängs, när man om aftonen
kommer ifrån måltiden.

<tab>XVII.

Man skall aldrig i hast kasta kläderna på sig och fara utur
sängen i luften, utan hellre skall man stå en timma förr upp
av sängen och gå omkring i kammaren, att sängvärmen så
småningom må förgå.

<tab>XVIII.

— — — En jämn, stadig och ej för stor motion är mer än
alla medikamenter, ty densamma corrigerar all skadlig mat,
praeserverar för sjukdom och är ävenväl för ganska många en
viss och tillförlitelig cur. Av all motion är rida bäst, därnäst
att gå.

<tab>XIX.

Det är nu en kort, men förmodligen utförlig nog
underrättelse, om vad man vid kroppens skötande har att observera,
men det är icke mindre nödigt att för sinnet fastställa en lagom
och god diet och densamma i det nogaste efterleva. Ingen kan
neka, som har ett sunt förnuft, att måttligheten i mat och
dryck är ibland de visaste medel till att bibehålla hälsan och
livet, men ock ett jämt och lika sinne, som affekternas träldom
ej är undergivet, utan fritt och tappert, är ibland de visaste
medlen till att bevara en god hälsa — och alltså det nödigaste,
man har att beflita sig om. Denna konsten är så svår som
den är nyttig, men är dock långt ifrån icke omöjlig. Hela
konsten — beror därpå, att man rätt kan bornera och inom
vissa gränser och bommar kan sluta och innestänga den
omätliga och ostyriga kärleken, som man merändels hyser för sig
själv. Denna måste först och sist kuvas och tämjas, om man
icke skall våldränna. Mången tort och orätt till min heder
skulle jag ej kunna se, om icke denna själfkärleken satte mig
glasögon på näsan —. Kunde vi rätt bruka vårt förnuft skulle
vi helt ofta finna, att det är flärd, fåfänga och lappri, som
denna självkärleken oss såsom ett önskeligt nöje inbillar. Detta
har jag ingalunda skrivit som ville jag understå mig att giva
min Herre några lärdomar, — min tanke är allenast att giva
honom tillfälle att eftertänka själv denna endaste souveräna
medicinen, som finnes för att dämpa de för hälsan skadeliga
affekters häftighet, och det är gott tålamod, som övervinner
allt. Och därav följer, att den som är en god kristen och lärt
förneka sig själv, har därav en oförliknelig förmån även uti
timlig måtto.

<tab>XX.

Jag måste äntligen skrida närmare till det, som man
egentligen plägar fordra av en läkare, som är att föreskriva tjänliga
medikamenter emot Passionen. Härtill tjänar nu, att man
betjänar sig då och då, i synnerhet när man någon särdeles oro
och oordning i kroppen förnimmer eller ock antingen genom
omåttlighet vid mat och dryck eller dymedelst, att man är av
en hastig och häftig affekt bliven överilad och alltså därav har
att befara någon stark förändring och rörelse i bloden, av mitt
röda saltaktiga pulver, vilket här hos Apotekaren Herr <sc>Bauch</sc>
finnes under det namnet Pulvis antispasmodicus duplex, varav
ett par dagar i slag 3 à 4 gånger om dagen en god knivsudd
intages; eljest brukas till preservativ 3 à 4 gånger hvar vecka
30 droppar av min Mixtura tonica, som därsammastädes
finnes. Item var fjortonde dag i nedanet 20 stycken av mina
Polychrest-piller, vilka ävenledes på samma ställe kunna fås;
dessa intagas på morgonen och fastas därpå till middagen.

Vidare är det högst nödvändigt både till att förminska den
överflödande bloden och dess tjockhet och skärpa corrigera,
att bruka nästa nedanet efter dagjämningen om våren ett
kryddvin efter hosföljande recept, vilket när man 3 dagar
brukat, låter man slå sig åder på foten och genom en tämlig lång
incision uttaga 6 à 8 uns (ungefär 200 till 250 gram) blod och
sedan med kryddvinet continuera, så länge det varar — — —.

Nu vill jag förmoda, att så vida det mig uti denna min oro
och nästan stadiga överlopp varit görligt, hava gjort min Herre
nöje, åtminstone skulle jag hjärteligen önska och högeligen
fägna mig däröver, om jag detta mitt ändamål kunnat nå,
såsom jag alltid skall finnas.

<tab><tab><tab><tab><tab>Min Herres<br>
<tab><tab><tab><tab><tab>hörsamme tjänare<br>
<tab><tab><tab><tab><tab><i>Kilian Stobaeus</i>

Göteborg, dagen före min avresa, vill Gud, 1725

När <sc>Stobaeus</sc> nedskrev dessa råd till sin mjältsjuke — man
säger nu för tiden nervsjuke — patient, var han ej mer än 34
år gammal. Han hade dock redan hunnit bli god
människokännare och själv prövat mycket av livets besvärligheter,
behäftad som han varit sedan sin barndom av ohälsa. Man kan
ej undgå att lägga märke till den faderliga uppriktighet och
vänskap, med vilken han delgav patienten sina
förhållningsregler. Den medicinska behandlingen trädde alldeles i
skymundan i jämförelse med den själsliga och kroppsliga dietlära,
som för <sc>Stobaeus</sc> var och förblev det väsentliga i den av
honom givna levnadsordningen.

<b>Jacob Boëthius.</b>

Till <sc>Stobaei</sc> efterträdare utsågs den 24 april 1726 medicine
doktor <sc>Jacob Boëthius</sc>. Han var son till den framstående
psalmdiktaren, den mycket omtalade prosten i Mora, <sc>Jacob
Boethius</sc> som var den förste med detta namn. I sin
gammaltestamentliga strävhet påminde denne ej litet om de
puritanske rundhuvudena i England. Också moraprosten blev
nämligen martyr för sin övertygelse. Han angrep med Bibelns
ord det svenska enväldet. Då han därigenom lastat
suveräniteten blev han sig själv till straff och androm till varnagel på
ett ovärdigt och barbariskt sätt en vinternatt släpad ur sin
bädd och bortförd till »evärdeligt» fängelse på Nöteborg. Han
vägrade principiellt att 1704 mottaga <sc>Carl</sc> XII:s benådning,
men blev äntligen 1710 genom rådets bemedling försatt i
frihet. Under den bedrövelsens tid, då fadern satt i fängsligt
förvar som statsfånge, genomgick sonen <sc>Jacob</sc>, som var född i
Västerås 1690, därvarande skola och gymnasium. Efter
gymnasietiden kom han 1712 till Upsala samt blev 1724 medicine
doktor i Hardervijk i Holland. Strax efter sin hemkomst
därifrån blev han som nämts stadfysikus i Göteborg. Först 1728
underkastade han sig den sedvanliga examen för att bliva
membrum av Collegium medicum, varvid Collegium fann
honom i praktiska frågor ha försvarligen redogjort för sig, varför
han kunde recipieras i Collegium. Dock tillråddes han av
preses att idka sina studier särdeles i anatomien och 
rättsmedicinen, »emedan sådana casus medicolegales<footnote>Rättsmedicinska fall.</footnote> i hans
beställning som oftast förekomma kunde.

Under doktor <sc>Boëthii</sc> fysikat behagade Collegium medicum
»åstunda en communication av den instruktion och
besynnerliga ed som till äventyrs för Herr Stadsphysicus i Göteborg
torde vara avfattad». Collegii skrivelse var daterad 30 april
1740. Kunglig Majestät hade kort förut utfärdat befallning
om, att instruktion borde projekteras för dem av
provincialdoktorerna, som av kronan eller på ständernas stat njutit
någon viss och ständig lön. Möjligen ville Collegium införskaffa
sig beprövade och lämpliga formulär för den anbefallda
projekteringen.

Magistraten i Göteborg förhalade tiden och dröjde nästan
ett helt år med svaret, som blev rätt magert. Det hette
nämligen i svarsskrivelsen, daterad den 14 februari 1741:
»Ehuruväl vi — ej allenast bland akterna här vid rådhuset låtit efterse
om någon sådan instruktion vore tillfinnandes utan ock hos
nuvarande Herr doktoren och stadsfysicus <sc>Jacob Boëthius</sc>
förnimma, vad han för sin del — kunde hava att påminna, så
hava vi därigenom icke något vidare uträttat kunna än att
man uti en Bok, varuti alla eder som på rådstugan avläggas,
inhäftas, överkommit hosföljande formulär till stadsfysicieden,
varefter medicine doktorerna härstädes, den ene efter den
andre sin tro- och embetsed avlagt; berättandes bemälte
doktor ävenväl, att han av ingen annan instruktion vet, än den
som uti dess ingivna ed är införd» —. Möjligen finns den
brevet bifogade avskriften av det åberopade edsformuläret
bland Collegii medici handlingar.

Liksom sina företrädare var <sc>Boëthius</sc> ock brunnsläkare
samt utverkade kungligt previlegium för stadens surbrunn
1728.

Doktor <sc>Boëthius</sc> stod i rätt livlig brevväxling med
Collegium<footnote>Coll. m. akter.</footnote>. Den 9 december 1730 kunde han sålunda inberätta
om en naturkatastrof i göteborgstrakten, nämligen ett väldigt
»jordfall, som för två månader sedan där skett en halv mil
från staden, snart 1/4 mil långt och 2 à 3 musquetskott brett;

djupet skall vara på somliga ställen 20 alnar; ibland leret skall
finnas en rödaktig seg jordart, som ej spricker som annan ler,
när den brännes eller torkar». Tydligen var <sc>Boëthius</sc> något
anstucken av »oeconomiska» funderingar. Några år senare
sände han »en relation över tvenne sällsamma och rara casus,
som där i orten äro passerade — jämte 8 à 9 stycken små
stenar i en ask, vilka ibland Collegii rariteter komma att
förvaras». På grund av sina förtjänster som läkare blev han på
landshövdingens rekommendation av Kunglig Majestät 1738
tilldelad assessors namn, heder, och värdighet. Collegium
yttrade sig däröver samt deklarerade: »att en sådan fullmakt
endast lände till caracteren, alldenstund han som lönenjutande
i Göteborg ej lär vilja komma hit att utan lön tjäna publicum
i Collegio.»

Av hans hand finnes även »Ödmjukt memorial», ställt till
stadens magistrat, daterat 22 augusti 1740. Med anledning av
rödsoten, som medelst den ostadiga väderleken inrotat sig i
staden, begärde han nämligen, att magistraten ville genom
tjänliga medel förhindra införsel och försäljning av skadlig
frukt, »i synnerhet plommon och krikon samt de söta kirsbär
eller fågelbär kallade, som i år ej en gång vinna sin fulla
mognad och äro som ett fnöske eller tunder att giva denna
sjukdom kraft att så mer och lättare itändas, underhållas och
fortplantas.»

I övrigt finnas högst få personliga data om <sc>Boëthius</sc>. <sc>Linné</sc>
omnämner honom i sin Västgötaresa. Den 10 juli 1746
antecknade <sc>Linné</sc>: »Curieusiteter samlades i dag hos de Herrar i
Göteborg, som av slika saker voro älskare. Directeuren öfwer
Ostindiska Compagniet, Herr <sc>Sahlgren</sc>, skänkte mig en
Paradisfogel; stadsphysicus Herr Assessor <sc>Boëthius</sc> en Capriscus,
Herr Doctor <sc>Leche</sc> en hop Insecter och en Capriscus;
Apotekaren <sc>Luth</sc> en Gvaperva och en Cancer; Apotekaren <sc>Bauch</sc>
en Piscis Quadrangularis, en Nautilus, en Testa testudinis och
några Ostrocodemeta; Assessor <sc>Ferber</sc> visade oss varjehanda
och Lektor <sc>Ekström</sc> ledsagade oss att se Biblioteket». <sc>Linné</sc>
borde känt sig belåten med sin dag. Doktor <sc>Leche</sc> som
omnämndes var läkare vid Ostindiska Kompaniet. <sc>Ferber</sc> var
apotekare i Karlskrona samt titulär assessor och 
brunnsintendent vid Ronnebybrunn. <sc>Sacklén</sc> uppger, att han var gift
med <sc>Britta Maria Deelilentz</sc>. Troligen måste ett feltryck
av hennes namn föreligga. Sannolikt har hon hetat <sc>de
Silentz</sc> och varit göteborgska. <sc>Ferber</sc> har därför förmodligen
vistats i staden som gäst hos sina släktingar.

Den 16 juli, då <sc>Linné</sc> besökte Marstrand, gjordes åtskilliga
observationer om fjärsingen, varvid <sc>Linné</sc> även omnämnde, att
»assessor <sc>Boëthius</sc> i Göteborg berättat mig att han haft
patienter, som härav med en olidelig värk fått samma som
punctura tendinum (senpunktur) fast ingen tendo varit stucken.»

Doktor <sc>Boëthius</sc> avled 1748. Han hade i äktenskap varit
förenad med doktor <sc>Lundelii</sc> dotter, <sc>Anna Margareta</sc>, änka
efter doktor <sc>Kellander</sc>. Makarne synas haft åtminstone tre
barn, som kommit till mogen ålder. Äldst i denna syskonkrets
var sonen <sc>Jacob</sc> född 1727. Han blev med tiden fältskär och
slutligen kirurg vid eskadern i Göteborg samt avled barnlös
1784. Dottern <sc>Elisabet Margareta</sc> var född 1732, gifte sig
med domkyrkoorganisten <sc>Olaus Lidner</sc> och blev en berömd
sons moder. I detta äktenskap föddes nämligen skalden <sc>Bengt
Lidner</sc>. Efter sin mans 1759 timade död blev hon 1762
omgift med bokhållaren vid Ostindiska Kompaniet, <sc>Samuel
Aurell</sc>. Hennes son <sc>Bengt</sc>, som var tre år gammal, när
fadern dog, hade endast fyllt 14, när han även miste sin moder.
Till hennes dyrkade minne, som förblev hans ledstjärna i en
olycklig och disharmonisk tillvaro, skrev han den gripande
dikten »Till min mors skugga».

Doktor <sc>Boëthii</sc> yngsta dotter hette <sc>Hedvig</sc> och var född
16 april 1739. Hon blev gift med <sc>Petter P. Ekman</sc> av den
ansedda köpmannasläkten i Göteborg och farmor till den för
ej så längesedan avlidne filantropen, <sc>Oskar Ekman</sc>. Två
göteborgsläkareanor ingingo således med <sc>Hedvig Boëthius</sc> i
denna ansedda släkt.

Doktor <sc>Boëthii</sc> änka, fru <sc>Anna Margareta Lundelius’</sc>
namn återfinnes ännu en gång i handlingarne. Göteborgs
magistrat hade nämligen i januari 1761 genom
stadskvartermästaren <sc>Revigin</sc> ackorderat om tjänliga husrum till 18 daler s:t
i hyra per månad för den tillfångatagne preussiske
överstelöjtnanten <sc>Wobersnows</sc> räkning, som under bevakning skulle 
anlända till staden den 18 januari. På grund av hans ålder och
sjuklighet fick han dock kvarstanna i Varberg. Doktorinnan
<sc>Boëthii</sc> förnäma hyresgäst liksom den överenskomna hyran
uteblevo därför, den senare till stor saknad för värdinnan i
fråga, då hennes rum ej kunnat uthyras till någon annan eller
på annat sätt nyttjas under den ackorderade månaden. Hon
stämde därför magistraten på den överenskomna summan 18
daler s:mt »antingen nu Kunglig Majestät och Cronan eller
Överstelöjtnanten <sc>Wobersnow</sc> denna summa gälda skall».
Doktorinnan <sc>Boëthius</sc> kvarbodde förmodligen till sin död i
det <sc>Boëthiska</sc> huset, vars fasad vette åt Stora Hamnegatan och
baksidan åt Holländargatan. Hon avled 1771 (?).

<b>Gustaf Erik Zimmerman.</b>

Efter doktor <sc>Jacob Boëthii</sc> dödliga frånfälle kom
magistraten »i åtanke Doctoren och Assessoren samt Provincialmedicus
i Scharaborgs län, ädel och höglärde samt vidterfarne Herr
Doctor <sc>Gustaf Erik Zimmerman</sc>» i Mariestad, som
konstituerades och förordnades som stadsfysikus och medikus ordinarius
den 2 juni 1748. Borgerskapet hade förbehållit sig att efter
samråd med assessoren <sc>Zimmerman</sc> antaga en medikus som
hans adjunkt eller biträde, honom subordinerad. I
kallelseskrivelsen hette det: »Herr Assessorens hitkomst förväntas för
angelägenheters skull ju förr desto hellre». Om honom ha
handlingarne intet att meddela. I Collegii medici protokoll är
infört, att han visiterade stadens apotek i februari 1751.
<sc>Sacklén</sc> uppger, att han dog 1754 av vattusot.

<b>Johan Westman Jakobsson.</b>

Samma år den 1 juni blev fullmakt utfärdad för hans
efterträdare, assessoren och provincialmedicus i Västmanland,
doktor <sc>Johan Westman Jacobsson</sc>, en mångsidigt bildad man,
som inte endast var läkare utan tillika matematiker, filosof och
teolog.

<sc>Westman</sc> var född i Västerås, vars skola och gymnasium
han genomgick, disputerade 1743 för medicine doktorsgraden
i Upsala under <sc>Rosén</sc> och blev amiralitetsläkare i Stockholm.

Av längtan till sin gamla hembygd bytte han efter några års
vistelse i huvudstaden befattning med provincialläkaren i
Västmanland, den i Västerås bosatte doktor <sc>Wolff</sc>.
Underligt kunde det därför synas, att han sedermera antog kallelse
till stadsfysikatet i Göteborg. Samma längtan till hembygden
drev honom dock att ännu en gång byta plats med en
västeråsläkare, doktor <sc>Mathias Gottlieb Schulz</sc>. Det förefaller som
man förr även bland de intellektuelle klasserna ofta var
bekajad med hemlängtan, stegrad till verklig nostalgi. Denna
sjukdom torde vara sällsynt nu för tiden. Saken är förklarlig.
Genom den isolation, som framkallades av de långa avstånden
och den försvårade samfärdseln, stegrades förr lätt den känsla
av främlingskap och övergivenhet, som så gerna nästlade sig
in i själens lönligaste gömslen och vrår.

Av <sc>Westmans</sc> hand finns bland Collegii akter en skrivelse,
dagtecknad Göteborg den 20 april 1766. Den utgör svar på
några frågor från Kungliga Collegium, men vittnar ej om
någon överdriven vördnad för adressaten. Härmed lämnas ett
kortare utdrag ur skrivelsen. — »Kunglig Collegium täckes av
mig fordra förteckning av det märkvärdigaste, som uti min
praxis förefallit — sådant har jag ej underlåtit att tid efter
annan vördsammast inberätta, kunnandes jag inte hellre nu
hava något annat att föredraga, ty vår febris endemica —
återvänder icke att plåga orten — men tillika så envis, att snart
inga råd bliva att finna. — Vid ämbetsförrättningar kan jag
icke klaga över annat hinder än det, som jag skulle tro trycker
hela riket i gemen. De fattigare kunna finna och rådföra mig
var dag, men den sjuke fattige synes räkna för samvetsverk
att på vinst och förlust våga den styver å apoteket, som hans
närmaste behöva till bröd och värme, vilken senare synes snart
bliva — något, som den fattige — icke kan göra sig hopp om, då
en famn ved under min tid stigit redan ifrån 6 till 20 daler s:mt.

Hur åter saken kan vara beskaffad i länet, lärer herr doktor
<sc>Nauclér</sc> (provincialmedikus) icke underlåta att berätta —
300 daler s:mt lön måtte icke tillåta att göra många resor till
allmogens tjänst, helst sedan all livsförnödenhet nu mera blivit
så dyr och skjutsen stegrad till 50 %. Vad ryktet om
provincialmedicisysslorna, såsom tillförde de ej allmogen någon nytta,
angår, så förmodar jag att sådant av sig själv snart nog
försvinner, om publicum icke väckes till större hopp om dem än
— själva ars medendi (läkekonsten) är i stånd att uppfylla. —
Jag för min lilla del skulle tro, det medicinen högst befäster
sin Fidem (förtroende), då hon gör mer än hon lovar, då —
de som njuta dess bistånd nog varda vittnande om dess värde.
Kungliga Collegium täckes slutligen fordra det jag måtte —
till mina förrättningar bilägga några attestata och
verifikationer. Jag har rönt större prov av Kungliga Collegii ynnest
för mig, än jag skulle kunna tänka det Kungliga Collegium
måtte misstänka mig för försumlig uti min kallelse —.

Kungliga Collegium täckes ock benäget erinra sig, det en
sjuk, som åter blivit frisk, sällan eller aldrig av någon ärbar
medicus, som ej vill driva land omkring, anmodas om attest.
Attest åter om någon sjuk, som blivit död, vilket ock händer,
ville ej pryda en medicus. Kungliga Collegium lärer således
icke ogunstigt upptaga, att jag omöjligen kan bilägga några
erforderliga attester.»

Beträffande den av assessor <sc>Westman</sc> i ovannämnda skrivelse
omnämnda febern hade han året förut till Kungliga Collegium
uttalat sina funderingar om dess orsak samt trodde, att den
kunde härleda sig från den årliga sillsaltningen, som skedde
om höstarne i staden till några tusende tunnors mängd,
varigenom staden hela långa tiden bortåt uppfylldes av en osund
stank av råk och dylikt.

Sedan <sc>Westman</sc> i början av maj 1764 tillkännagivit sin
avsikt att, »vill Gud, nästkommande midsommar flytta härifrån
orten», så beslöt man på grund av de hederliga vittnesbörd,
som lämnats av de båda arkiaterna <sc>Rosenstein</sc> och <sc>Bäck</sc>
samt kanske i synnerhet av assessor <sc>Westman</sc> själv, att till
den senares efterträdare kalla »medicine Doctoren samt
Historiae naturalis och Matheseos Lectoren vid Kungliga
Gymnasium i Västerås, ädle och Höglärde Herr <sc>Mathias Gottlieb
Schulz</sc>». <sc>Westman</sc> synes ha varit en ekonomiskt oberoende
man. Han kunde därför 1763 donera 2000 daler kopparmynt
till en adjunktur vid Västerås gymnasium, på villkor att han
själv finge ifrågavarande adjunktur. Han avled 1785 som
lektor i matematik vid samma gymnasium.

<b>Johan Schröder.</b>

Under den tid som <sc>Westman</sc> beklädde stadsfysikatet i
Göteborg, blev jämväl en andre stadsmedicus tillsatt. På stadens
underdåniga ansökan fattade nämligen Kunglig Majestät den
10 juni 1761 resolution om en ny förbättrad stat, däri
fastställdes, »att utom den ene stadsfysicus eller medicus, som i
stadens förra stater till viss löns åtnjutande varit uppförd,
ännu en annan medicus med Tryhundrade daler s:mt lön må
antagas». Till denna beställning kallades den 23 december 1762
medicine doktor <sc>Johan Schröder</sc> »i anseende till dess mogna
studier samt förvärvade kunskap och skicklighet uti de till
samma beställning hörande stycken». <sc>Schröder</sc> var
göteborgsbarn, född 1727, son till handelsmannen <sc>Lars Schröder</sc>
och hans maka, <sc>Elsa Greta Kjerrulff</sc>; han var lärjunge av
<sc>Linné</sc> och <sc>Rosén von Rosenstein</sc> samt blev promoverad i
Upsala 1760. Hans verksamhet i Göteborg blev kort, i det
han helt hastigt avled av slag den 6 mars 1764. Platsen
lämnades tills vidare obesatt.

<b>Mathias Gottlieb Schulz l. Schulzen.</b>

Genom ovan berättade tjänstebyte kom det sig att lektorn
i matematik, assessoren m. m. <sc>M. G. Schulz</sc> fick
fysikatbefattningen i Göteborg. Själv blev han knappast vidare tillfreds
med bytesaffären. Efter några års förlopp lärde han inse att
han »i anseende till dyrheten och mindre förtjänst» ej kunde
vinna sin tillräckliga utkomst i Göteborg, samt begärde därför
att jämte sin egen lön få uppbära andre stadsfysikuslönen, efter
som denna befattning ännu stod obesatt efter doktor
<sc>Schröder</sc>. Denna begäran blev tillsvidare bifallen.

Assessor <sc>Schulz</sc> eller <sc>Schulzen</sc> var född 1727 i Dalarne och
son till regementsfältskären vid Dalregementet, <sc>Jacob Schulz</sc>.
Efter att ha genomgått Västerås skola och gymnasium inskrevs
han 1740 vid Upsala Akademi. Enligt <sc>Sacklén</sc> synes han
förvärvat stor beläsenhet i flertalet av sin tids
kunskapsområden. Han for sedermera utomlands. Efter studier i teologi
och österländska språk vid Königsbergs akademi blev han vid
hemkomsten kallad till docent i Upsala i sistnämnda ämne. Vid
samma tidpunkt kastade han sig med all iver in på de
medicinska studierna samt blev 1758 promoverad till medicine
doktor.

Samma år insjuknade han i en rötfeber, varvid han miste
synen på ena ögat. 1771 berövades han genom starren synen
även på det andra ögat och blev fullständigt blind. Han levde
ännu i trettio år efter denna olycka. Angående hans
familjeförhållanden må antecknas, att han 1766 gifte sig i Göteborg
med jungfru <sc>Elisabet Brunns</sc>, som dock avled 1771 i hektik.
Den blinde änklingen behövde förvisso bättre än förut ett stöd
på sin mörka levnadsväg samt ingick 1772 nytt äktenskap med
<sc>Hedvig Sirenius</sc>, som var ett av stadens vittra fruntimmer.
Assessorskan <sc>Schulzen</sc> har i Göteborgs Vetenskaps- och
Vitterhetssamhälles handlingar lämnat ett bidrag och prov på sin
förmåga genom en översättning av en liten fransysk herdedikt,
av vilken ett litet smakprov må lämnas genom citerande av
själva anslagsstroferna:

<poem><i>En vacker aftonstund Corillus och Ismena
Vid klara källans brädd befunno sig allena
Och vänligt taltes vid. Hon rörd av kärlek var,
men ville dock sin eld ej göra uppenbar,
Han klagar, att hon kan med hårdhet se hans smärta.
Men har sig ej bekant, att Han har rört dess hjärta etc.</i></poem>

Man får väl för assessorns skull hoppas, att hans assessorska
var ännu mer framstående som matmoder än som skaldinna.
Assessor <sc>Schulzen</sc> hade i sitt första äktenskap två söner, av
vilka den yngste, <sc>Fredrik</sc>, född 1770, sedermera blev andre
stadsfysikus i Göteborg och förvärvade gott anseende som
läkare.

<b>Johan Martin Gråberg.</b>

Assessor <sc>Schulzen</sc> torde blott för ett enda år utkvitterat
andrestadsfysikuslönen. Den 11 maj 1767 blev befattningen
nämligen tillsatt med egen innehavare, i det att kallelsebrev
och fullmakt sagda dag utfärdades för doktor <sc>Johan Martin
Gråberg</sc> att vara andre stadsfysikus i Göteborg. I samma
månad presenterades i Collegium medicum medicine licentiaten
<sc>Gråbergs</sc> disputation de Hämoptysi (om blodhosta),<footnote>Coll. m. akter.</footnote> den han
till Collegium dedicerat. Collegium beslöt att genom syndicus
betyga sitt nöje över licentiatens visade attention och försäkra
honom om Collegii benägenhet att på allt sätt befordra det,
som kunde lända till hans förmån.

<sc>Gråberg</sc> var göteborgsbarn och son till tullinspektören
<sc>Peter Gråberg</sc>. Efter avslutade studier vid stadens gymnasium
inskrevs han 1760 som student vid Upsala akademi och vann
i sina studier därstädes de bästa vitsord. Ehuru frånvarande
från akademien blev han 1768 tilldelad medicine
doktorsvärdigheten. Han befann sig nämligen vid denna tidpunkt på sin
post i Göteborg. År 1769 avlät han till Collegium medicum en
ämbetsberättelse över sin verksamhet i Göteborg från och med
september 1767 till och med 1769.

Hans relation om koppornas grasserande bland barnen kan
vara nog så nyttig att föra tillminnes i denna tid, då man
börjat visa likgiltighet för vaccinationen och ej vill låtsa om, hur
denna välsignelserika medicinska behandling räddat otaliga
människoliv från mordängelns framfart. <sc>Gråberg</sc> skriver bland
annat följande: »Under den korta tid jag här varit löntagande
läkare, har jag efter yttersta förmåga sökt hjälpa alla dem,
som behagat anförtro mig sin hälsas vårdande och till
närvarande tid ej funnit någon missnöjd med min betjäning, ehuru
jag ej får räkna något stort antal, helst den Högste under denna
tiden förskonat denna stad och ort ifrån särdeles ödande
farsoter, koppor undantagandes — . Denna farsot tog sin början
med September 1767 och slutade med Augusti 1768 —.
Tabellverket visar, att uti Domkyrko- och Tyska församlingen
dogo tillsammans 150 barn. — Ifrån Garnisonsförsamlingen har
jag ej fått någon underrättelse, men jag kan med all säkerhet
beräkna, att hälften av den ovannämnda summan där dött. —.
Angående koppympningen (variolationen) får jag även berätta
att jag i sällskap med framlidne regementsfältskären <sc>Meister</sc>
ympade 7 barn år 1767 om hösten.» <sc>Gråberg</sc> beskriver
därefter mycket utförligt förlopp och komplikationer vid denna
icke riskfria behandling samt namngiver till och med de
ympade. De små försöksobjekten voro tvenne söner till 
direktören vid Ostindiska Kompaniet, herr <sc>Wilson</sc>, vidare
grosshandlanden herr <sc>Georg Ekmans</sc> son, fabrikören och
handelsmannen <sc>Brusewitz’</sc> son, avlidne faktoren <sc>Brusewitz’</sc> tvenne
döttrar och herr superkargören <sc>Gothéns</sc> son. »Dessa
patienter voro med avförande medel och vegetabilisk föda
preparerade. Men yngste herr <sc>Wilsons</sc> amma bragte tillika herr
arkiatern och riddaren <sc>Rosén von Rosensteins</sc> preserverande
piller.»

Under <sc>Gråbergs</sc> tid hemsöktes Göteborg av rödsoten.
Sjukdomen hade vunnit spridning flerstädes i riket, och i Göteborg
uppträdde den 1773 som »större farsot». <sc>Gråberg</sc> utgav en
tryckt kungörelse om sjukdomens behandling. På
medicinalfondens räkning förskotterade magistraten medelst
kyrkomedlen omkostnaderna för gratis utdelning av svavel och ättika,
den tidens rök- och desinfektionsmedel, till de fattige sjuke.
Provisoriskt rödsotssjukhus öppnades i en byggning utanför
Drottningporten, och doktor <sc>Gråberg</sc> beviljades ett extra
anslag av 100 daler s:mt årligen för att öva läkartillsyn därstädes.
Omogen frukt och röda plommon fingo ej saluhållas på torg,
gator och mångelskestolar.

På grund av förste stadsfysikus <sc>Schulzens</sc> obotliga
blindhet uppehöll <sc>Gråberg</sc> även dennes tjänst. <sc>Gråberg</sc> erhöll
1783 assessors namn, heder och värdighet. Han avled helt
plötsligt i sina bästa år. Vid ett sjukbesök i rektor <sc>Jörlins</sc>
hus blev han träffad av invärtes slag. De tillkomne
fältskärerna, arkiater <sc>Engelhart, Meincke</sc> och <sc>Brulin</sc> samt doktor
<sc>Dubb</sc> funno hans tillstånd mycket betänkligt, varför han
hembars till sin bostad hos herr rådman <sc>Lamberg</sc>. Klockan var
då ½12 på natten. Ej så långt därefter, påföljande dag den
14 april 1793 utsläcktes hans livsgnista. Dödsfallet gav
anledning till en arvstvist. Assessorns betjänt, <sc>Olof Andersson</sc>,
och dennes hustru föregåvo nämligen, att assessorn under detta
sitt sjukdomstillstånd skulle tillkännagivit sin yttersta vilja
beträffande kvarlåtenskapen till betjäntens och hans hustrus
förmån. Detta påstående var ohållbart, i det samtliga
fältskärer jämte doktor <sc>Dubb</sc>, vilka stämts på ed, vittnade, att
assessor <sc>Gråberg</sc> från början till slutet av sin sjukdom ej
kunde tänka redigt, långt mindre ägde sinnesförfattning nog
till ett dylikt förordnande. Hans närmaste arvingar voro hans
syster, jungfru <sc>Brita Gråberg</sc>, och svägerska,
överinspektoren <sc>Gråbergs</sc> änka, fru <sc>Johanna Gråberg</sc>. Assessor
<sc>Gråberg</sc> var vid sin död 53 år gammal.

<b>Christofer Carlander.</b>

Den 23 april 1793 förklarade magistraten andra
stadsfysikusbeställningen efter <sc>Gråberg</sc> ledig med vissa särskilt utsatta
kompetensvillkor. Det hette nämligen, att i anseende till
stadens folkmängd och första stadsfysicus’ sjukdomshinder måste
den hugade sökande vara medlem av Collegium medicum,
under minst fem år övat betydande praktik och helst ha genom
utrikes resor ytterligare fullkomnat sina kunskaper. Bland de
sökande anmälde sig även »Medicine Doktoren och Adjunkten
vid publique accouchementshuset i Stockholm, <sc>Christofer
Carlander</sc>», som ock blev vald. Magistratens kallelse och
fullmakt för honom var utfärdad samma år den 12 juli. Man
anhöll därjämte, att han måtte »så snart någonsin görligt
begiva sig hit».

<sc>Christofer Carlander</sc> blev Göteborgs mest omtalade
läkare under hela förra århundradet och var beryktad ej endast
för sin praktiska skicklighet utan ock för sin uppriktiga
öppenhet, sin rättframma originalitet och burleska humor.
<sc>Carlander</sc> var nämligen en människa efter andra och större tilltagna
mått än de vanlige. Under två decennier hade Göteborgs
samhälle förmånen att äga denne oförliknelige läkare med hans
vidsträckta lärdom, skarpa blick och outtröttliga arbetsförmåga.
Jag använder därmed de superlativa uttryck, som en av hans
biografer, doktor <sc>Liborius</sc> i Göteborg, använt om honom, och
vilka förvisso voro lika sanna som vackra.

Beträffande hans läkargärning i Göteborg vill jag begränsa
mig till att omnämna två betydelsefulla åtgärder, vilka han
som stadsfysikus därstädes genomdrev, nämligen kostnadsfri
koppympning och kostnadsfri poliklinik för veneriskt sjuka,
båda åtgärder, som vittnade om <sc>Carlanders</sc> medicinska
vakenhet och hygieniska framsynthet.

Beträffande koppympningen hade <sc>Carlander</sc> nämligen gjort
den iakttagelsen, att många föräldrar i anspråkslösa villkor
drogo sig för att låta koppympa sina barn på grund av de
därmed förenade kostnaderna. <sc>Carlander</sc> övertalade därför
sina kolleger att med honom dela arbetet och kostnadsfritt
ympa koppor på barnen till »förbesagda allmänhets alla stånd
och stater». På <sc>Carlanders</sc> anhållan utfärdade därför
magistraten den 18 mars 1799 en kungörelse till uppmuntran att
mera allmänt bruka koppympning på barnen: »varande
göromålen i detta avseende Herrar läkare emellan så fördelade,
nämligen de som äro boende uti stadens norra del eller 1:sta,
2:dra och 3:dje kvarteren hos Herr Doktor <sc>Carlander</sc>, på
Otterhällan samt uti Östra och Västra Haga hos Herr Doktor
<sc>Hvid</sc>, utom Drottning- och Kungsportarne på stadens gebiet
hos Herr Regementsfältskären <sc>Evert</sc>, uti Masthugget
egentligen så kallat eller hitom Stigberget hos Herr Stadsfältskären
<sc>Brulin</sc> och de som äro boende i Varfvet som i Hästhagen och
Majorna hos Herr Regementsfältskären <sc>Rydén</sc>.»

<sc>Carlander</sc> ingav ock en klar och övertygande
framställning till vederbörande, att man i Göteborg liksom i Stockholm
borde upprätta en anstalt, där tjänstehjon, lärgossar, sjömän
och andra av den fattigare hopen med venerisk smitta i
lindrigare grad kunde få fria läkareråd och likaledes fria läkemedel
samt att kostnaderna därför borde utgå av räntorna från den
Holtermanska donationen.

Stadens två högsta myndigheter, borgerskapets äldste och
magistraten, uttalade ej endast sin erkänsla över förslaget utan
ock sin obetingade anslutning till detsamma. <sc>Carlander</sc>, som
aldrig tänkte på att spara sig själv, hade även erbjudit sig att
tillsvidare och tills en fattigmedikus blivit tillsatt besörja
läkarvården vid den föreslagna inrättningen, som snart blev
verklighet. Borgmästare och råd utfärdade nämligen den 24 maj
1799 kungörelse angående densamma, varom det hette, att »de,
där med venerisk smitta äro behäftade, äga tillfälle att hos
Herr Doktor <sc>Carlander</sc>, som alla förmiddagar till klockan 8
träffas i sitt logi uti huset N:o 42 vid hörnet av Västra Hamn- 
och Drottninggatorna, sig anmäla för att i rättan tid erhålla
tjänliga läkarråd och nödiga medikamenter utan all kostnad
eller betalning, kunnande magistraten ej förtiga välment
erinra vederbörande föräldrar samt husbönder och matmödrar,
att när deras barn och tjänstehjon av slik smitta förmärkas
angripna, dem då genast tillhålla att begagna sig av den anstalt
till deras botande, som nu blivit vidtagen och uppgiven.»

<sc>Carlander</sc> tycks ha hört till dem, som läste med pennan i
hand d. v. s. skrev sig till minnes, vad han fann värt att
ihågkomma. Han var väl också den förste recensenten i landet av
nyutkommen medicinsk litteratur, särskilt engelsk. Det var
hans egenskap att så gärna vilja dela med sig åt andra, som
därigenom tog sig uttryck. Hans osjälviska väsen förbjöd
honom att behålla sitt vetande för sig själv, om han trodde
sig kunna gagna sina kolleger med detsamma och därigenom i
andra hand människorna.

Han torde börjat med sitt recensentskap redan under sin
göteborgsvistelse och fortsatte träget därmed under hela sin
återstående levnad. En enda recension skall här ur glömskan
framdragas såsom belysande för mannens karaktär. I ett
nummer av tidskriften Läkaren och Naturforskaren lät han
nämligen inflyta ett kort sammandrag efter en föreläsning, hållen av
doktor <sc>Rusch</sc> vid Pensylvania Universitet; »Om läkarnes
skyldigheter och sättet att förkovra sig i läkekonsten.» <sc>Carlander</sc>
tillade, att han ansåg denna avhandling så god, att den av
varje ung läkare borde läras utantill. Då denna »utanläxa»
är helt kortfattad och i sin försvenskade dräkt helt säkert fått
den Carlanderska signaturen, må den här återges med
uteslutande av några oväsentligheter.

»— — — undvik besynnerligheter i kläder och uppförande;
var en god kristen; — deltag i fäderneslandets intressen såsom
mera upplyst än andra; hav intet bråttom ej heller prata tok
hos edra sjuka; anse ingen sjukdom för obetydlig; sätt er icke
onödigtvis emot patienternas egna föreskrifter; håll altid
contenance och giv så mycket hopp ni ärligen kan, ty inbillningen
och viljan hava mer inflytande på kroppen än ni veta, det har
<sc>Mesmer</sc> bevist; lämpa er efter associatio idaearum hos de
sjuke; bliv aldrig stött över vad de säga eller göra; övergiv
aldrig en febersjuk, vi veta ej där, var livet slutar och döden
börjar, tag icke emot var sup som bjudes; — Var så måttelig
i betalning som möjligt — efter tiden, sjukdomen och den
sjukes rang i familjen eller samhället. Ni har även rätt att låta
betala er för er oro och således mer för herrn i huset än för
drängen; — de fattige äro de bästa patienterna, ty Gud betalar
för dem, sade <sc>Boerhave</sc>. — Öppna så många döda ni kan;
håll ständig journal över väder och patienter; studera flitigt
själens anatomi. — Medicinen har sina fariseer lika väl som
religionen; var icke utav dem utan resonera med kvacksalvare,
käringar och vem som helst, som sett sjuka eller varit det, och
håll er en Quackbok; var simpel i preparationen även i
galeniska; offra icke för mycket åt patientens smak; hade icke alla
läkemedel varit osmakliga så hade de längesedan flyttat ut i
köket och varit förlorade för apoteket; nyttja sällan tinktur av
brännvin; kultivera och nyttja så många inhemska medel som
möjligt, vem vet hur många ännu kunna uppfinnas!»

Ur samma nummer av tidskriften må ock anföras en
Carlanderanekdot: Han hade låtit införa en notis, hur koksalt
botar blodhosta. Därtill fogade han den äkta Carlanderska
reflexionen: »låt icke det förskräcka er, att en käring lärt oss
detta.»

Under sin första vistelse i Göteborg trivdes <sc>Carlander</sc> långt
ifrån väl med förhållandena därstädes. Han saknade framför
allt sin »Societet» i Stockholm, en läkarsammanslutning som
han själv var stiftare av och som närmast avsåg ventilering av
medicinska och kollegiala spörjsmål. Den Carlanderska
societeten har nyligen varit föremål för en intressant studie av
doktor <sc>Håkan Nordlund</sc>.<footnote>Införd i Svenska Läkartidningen 1929 N:o 15.</footnote> <sc>Carlander</sc> tyckte sig efter sin
förflyttning ner till Göteborg icke utan skäl råkat rakt in i det
litterära barbariet, i ett samfund, där oxstek och porter voro
förmer än allt annat i tillvaron, och vars borgare ej syntes
kunna begripa, att en karl kunde ha bättre att göra än »äta,
prata och spela». Det blev dock snart bättre ställt för
<sc>Carlander</sc>, när han hunnit knyta fasta vänskapsband med sina
förträffliga kolleger på platsen, doktorerna <sc>Dubb</sc> och <sc>Evert</sc>
m. fl., och dessutom vann en omfattande praktik. Praktiken
blev efter som åren gingo till och med allt för omfattande.
Efter tjugo års oförtrutet arbete i de lidandes tjänst kände sig
den då endast 54-årige mannen alldeles uppgiven, utsliten och
trött både till kropp och själ, samt fann det nödvändigt att

i yngre och kraftigare händer överlämna en befattning och en
arbetsbörda, som han ansåg sig ej längre äga krafter nog att
bestrida. Han flyttade därefter åter till Stockholm. Det var
i huvudstaden han på äldre dagar förvärvade sitt populära
namn »döddoktorn», eller som inskriptionen på den över honom
1848 slagna minnespenningen vackert tolkar det, »arbiter vitae
et mortis creatus », utsedd skiljeman mellan liv och död. Hans
kolleger brukade nämligen konsultera honom i kritiska
sjukdomsfall. Han blev till slut den äldste av kåren. De sista åren
av sin levnad drabbades han av samma tunga öde, som
vederfarits <sc>Schulzen</sc>, att bliva stenblind.

Den 8 maj 1848 avled denne människovän efter en sällsynt
uppoffrande och osjälvisk livsgärning.

Ej mindre än tre av <sc>Carlanders</sc> kolleger ha hedrat hans
minne med utförliga biografiska eftermälen, nämligen
göteborgsläkaren <sc>Liborius</sc> i en ädel runa, ristad i Göteborgs
Vetenskaps- och Vitterhetssamhälles handlingar, professor
<sc>Malmsten</sc> i sitt mera utförliga minnestal över <sc>Carlander</sc>, hållet
1858 i Svenska Läkaresällskapet, och slutligen professor <sc>Carl
Santesson</sc> i sin känsliga teckning av honom i
Vetenskapsakademien 1877. Jag kan ej underlåta att här återge de strofer
med vilka göteborgsläkaren <sc>Liborius</sc> avslutade sin nobla
tolkning av <sc>Carlanders</sc> personlighet. De lödo sålunda:

<poem><i>Mången tidens bölja seglar
Uti evigheten in,
Mången grav sin mun förseglar
Förr'n härnäst sig himlen speglar
I en själ så skön som din.</i></poem>

***

Härmed har jag hunnit till gränsen för min redogörelse för
vad man skulle kunna kalla Series Medicorum
Gothoburgensium. Perspektivet sträcker sig tillbaka ända till 1621 och når
från stadens grundläggning fram till början av 1800-talet. Det
faller dock ett svagt och otillräckligt ljus över stora delar av
detsamma, helst över de avlägsnaste. Särskilt finns ett
dunkelt avsnitt i serien efter doktor <sc>Naaldevyk</sc>, där förmodligen
ett eller annat namn alldeles förkommit.

I stort sett synes denna läkarrad bestått av samvetsgranna,
och dugliga män, såvitt man kan döma av de fragmentariska
uppgifter, de lämnat kvar efter sig i tideböckerna. Läkarne
av den moliérska typen företräddes ej av någon målsman i
Göteborg, väl knappast heller i Stockholm eller i övriga orter
av landet. Däremot bör man teckna sig tillminnes, att några
av innehavarne av göteborgsfysikatet räknats till landets
yppersta läkarbegåvningar.

Dessa män synas därför väl värda en honnör för vad de på
sin tid var och en verkat och uträttat i staden. Det är dock
de, som borde kunnat räkna sig till förtjänst och merit att ha
lagt de nedersta fundamenten, på vilka stadens
hälsovårdsväsen fått en sådan bärkraftig basis och sedermera kommit till
en sådan storartad utveckling i sin senare utbyggnad. Om
man besinnar, hur illa rustade på tekniska hjälpmedel i
modern mening dessa läkare voro i sin dagliga läkargärning, måste
man desto mer värdesätta den dristighet och oförsagdhet, med
vilken de upptogo den ojämna kampen mot miasmer och
contagioner, sjukdom och död.

I examensväg hade de i allmänhet tillägnat sig ett gott
kunskapsmått i sin tids mest ansedda medicinska bildning, den
holländska, och icke få av dem hade förvärvat den leydensiska
graden. De voro väl bevandrade i de gamla klassikerna och
ingalunda främmande i humaniora. Genom den till tidens
bruk hörande peregrinationen — så kallades de svenske
studenternas utlandsresor — kommo de åter till sitt fädernesland
ej endast rikare på erfarenheter och rön i sitt yrke och andra
lärda stycken, utan hade därigenom vunnit mycken världs- och
människokännedom samt vidgad syn på livet.

Om man något tänker på den terapeutiska rustkammare, ur
vilken de hämtade vapnen för sin dagliga praxis, så var den
ingalunda så underhaltig i en rådig och förståndig läkares hand,
som man nu för tiden vanligen föreställer sig den. I
chin-chinan<footnote>Kinans ursprungliga benämning.</footnote> hade man redan i slutet på 1600-talet förvärvat sig
ett suveränt medel mot de på denna tid så vanliga fross- eller
växelfebrarna, tertianan och quartanan. En annan sak var,
att chin-chinan på grund av läkarkårens conservatism med
hänsyn till nymodigheter ej kom i vidare bruk förrän långt
fram på 1700-talet. I de mercurialiske metallsalterna<footnote>Kvicksilversalterna.</footnote> ägde
man en alltjämt knappast överträffad läkedom mot de mycket
spridda luetiska åkommorna eller »frantzoserna». Mercurius
var ock av god verkan i mången annan casus. Som roborans
(stärkande medel) använde man med avgjord förkärlek förr
likasom nu för tiden de martialiska preparaten.<footnote>Järnpreparaten.</footnote> Så var t. ex.
järnfilspån, blandat med socker och något anis för smakens
skull, en vanlig ordination för chlorosen eller grönsjukan.
Särskilt var ju den martialiska surbrunnskuren ett flitigt anlitat
medel mot många slags svaghetstillstånd. Det kanske
viktigaste och vanligaste remediet, som den tidens läkare
benyttjade sig av, var venesectionen eller åderlåtningen. Den verkade
märkbart avledande på kongestioner och inflammationer och
lindrade på ett rationellt sätt smärtor och feber.
Venesectionen, som vid vissa sjukdomstillstånd åter kommit till heders,
var ett av de heroiska medlen, som man hyste blint förtroende
till och som just därigenom lockade till överdrifter.

Här skall nu korteligen även beröras kårens ekonomiska
ställning. Det gällde för landet i sin helhet, att såväl stads-
som provinsialläkarnes avlöningsförhållanden voro under all
kritik och kastade sin mörka skugga över deras tillvaro.
Antecknas bör att stadsfysikus i Göteborg tillika beklädde
provinsialmedikussysslan i länet ända till år 1759, då befattningarne
skildes åt.

Salariet eller årslönen vid stadsfysikatet i Göteborg utgjorde
omkring 500 daler s:mt och gav innehavaren en mycket otrygg
existens. En sådan lön svarade på intet sätt mot kostnaderna
för läkarutbildningen och de dryga läroåren, ej heller mot den
skicklighet och erfarenhet, som magistraten förväntade sig i
sina vocationer och än mindre mot den ansvarsfulla och
påkostande befattningen, som ej unnade sin man någon vila natt
eller dag, så länge krafterna stodo honom någorlunda bi.
Under de svåra ofärdsåren på 1690-talet och de första årtiondena
på 1700-talet utbetaltes av stadsfysikuslönen endast halva
beloppet eller 250 daler s:mt, halva beloppet var innestående
fordran, som i bästa fall skulle likvideras någon gång i en oviss
framtid. Assessoren <sc>Magnus von Bromell</sc> krävde icke utan
framgång stadskassan 1728 på en dylik fordran å 1135 daler
s:mt, som utgjorde sammanlagda beloppet å obetalda poster av
årslönerna till hans redan år 1707 avlidne fader, stadsfysikus
<sc>Olaus Bromelius</sc>. Jämväl de läkare, som succederat denne
hans fader, såväl som många andra av stadens betjänte, hade
på samma sätt innestående fordringar, vilka dock efterhand
blevo återbetalta till rättsinnehavarne, oftast sterbhusen.
Ovannämnde assessor <sc>Bromell</sc> hade hos Kunglig Majestät
utverkat åläggande för magistraten i Göteborg att utbetala
sterbhusets fordran. Tjugoett år hade då förflutit sedan fadern
avlidit.

<sc>Israel Hvasser</sc> berättade, att medicine professor <sc>Lars
Roberg</sc> i Upsala (professor därstädes 1697 till 1738) lär
övertalat åtskilliga studerande att välja den medicinska
studievägen. Det fanns dock sansat folk, som ej utan skäl ansågo
det obefogat av <sc>Roberg</sc> att locka ynglingarne in på en bana,
som gav så litet bröd i påsen. Det hände därför, att den
mycket ansedde provinsialläkaren i Linköping, <sc>Magnus von Block</sc>
helt resolut tillskrev <sc>Roberg</sc> om saken och sade honom sin
uppriktiga mening därom. Bland annat föllo sig hans ord så,
att »hända lärer att större delen (av dessa studiosi) vara
undergående, songez y je vous prie.<footnote>Jag ber Er tänka därpå.</footnote> Salig <sc>Drossander, Micrander</sc>
och <sc>Odhelstjerna</sc> rådde flera av än till det studium och det
icke utan viktiga skäl; mig ångrar, att jag icke deras råd
åtlytt haver.»

Ännu långt fram på 1800-talet höll denna klagan i sig över
kårens fattiga och betryckta läge. I den litterära tidningen
Stockholmsposten, årgång 1809, skrev assessor <sc>Hagströmer</sc>
ett par artiklar i ämnet. Han fäste allmänna
uppmärksamheten på, att provinsialmedici ej hade mer än 100 riksdaler
årligen i lön, men ofta distrikt av 20 à 30 mils utsträckning och
mer att vårda. Några biträddes väl, men på långt när ej alla
av s. k. medhjälpare med 33 riksdaler 16 skilling i årligt
arvode. Vidare visade han, att den ringa läkarlönen alldeles
avskräckte den uppväxande ungdomen att förspilla sin lärotid på
en svår och kostsam vetenskaps lärande, vilken lovade så ringa
uppmuntran och belöning för ålderdomen. Hans samtida,
livmedikus <sc>Hedin</sc>, förde ock kårens talan i samma
tidningsårgång. Särskilt framhölls av honom, att provinsialläkarne
åtnjöto nästan mer än hälften mindre resetraktamente än andra
ämbetsmän, men tyngdes av mångdubbelt större pålagor.
»Varför då kasta en börda på läkarne», utbrister han, »som
ingen annan av statens tjänstemän vill draga! Vilkens studier
kosta väl mer än läkarens, och när blir väl han fullärd? Måste
han ej dagligen följa tidens upplysning, och äro ej de böcker,
ur vilka han skall hämta den, de dyraste och svåraste att
förskaffa? När har han ett ögonblick för sina nöjen, som ej måste
stjälas på bekostnad av hans vila och när var icke hans lugn
förbittrat genom deltagande i likars plågor? Beror han ej av
folkets godtycke, och när åberopade han en taxa till
vedergällningens bestämmande för sin möda? Tiden för den grövre
smädelsen emot konsten har väl äntligen upphört på våra
teatrar och bland förståndiga samkvämsmän, ty läkarne kunna
nu framträda med vittnesbördet om sina vidsträckta
kunskaper —, men ännu har icke en erfaren och skicklig läkares värde
blivit förhöjt till jämlikheten av den rang och de företräden,
som deras insikter och använda arbetsmöda så rättvist böra
kunna tillägna sig bland rikets övriga tjänstemän. Vad är då,
som skulle uppmuntra läkaren, när icke äran har för honom
en med likar jämförlig hedersplats och rättvisan ingen lika
belöning?»

Hedin berörde därmed den ömtåliga frågan om
rangordningen, som förr i tiden betydde så mycket. Läkarne hade
verkligen med ett enda undantag varit uteslutna från
densamma. Endast preses i Collegium medicum hade 1719 fått
kammarherres rang, 1796 även tromans värdighet, vilken
senare värdighet även tillkom vice preses. Från 1813 blevo
provincialläkarne äntligen tilldelade kaptens rang. Hur det i
rangfrågan ställde sig med stadsläkarne, har jag icke funnit
någon uppgift om.

Av dessa nu framförda allmänna betraktelser över kårens
yttre ställning torde man ha fullgiltiga skäl att antaga, att ingen,
som strävade efter karriär och snöd vinning, gärna kunde falla
på den idén att välja läkarkallet. Endast studerande ungdom
med naturvetenskaplig håg och böjelse och verklig dragning åt
yrket hade mod nog att slå in på denna strävsamma bana,
full av gäckelser och stötestenar. Därjämte behövde den unge
adepten och i minst lika grad den färdige läkaren besitta en
tillräckligt stor portion optimism, som ej heller lär felats de
gamle stadsmedici i Göteborg, varpå akterna givit åtskilliga
bevis. Denna förnöjsamma optimism var framför allt
förankrad i deras levande Gudsfruktan. Har man haft tillfälle att
syssla med deras görande och låtande, kan man omöjligen ha
undgått att få ett starkt och varaktigt intryck av, huru de i
sina mestadels besvärliga förhållanden med orubblig tillförsikt
tryggat sig till den Högstes beskärm.

Jag kan ej lämpligare bestyrka den saken än t. ex. genom
ett citat ur <sc>Stallhoffs</sc> »Svenska resa». Han inledde
nämligen på förr övligt sätt sina reseanteckningar med åtskilliga
sentenser. En av dem löd:

<poem><i>»Motgångarne efter vår egen förtjänst,
Framgångarne av Guds nåd,
I de förra skönjes Guds rättvisa,
I de senare hans barmhärtighet.»</i></poem>
</chapter>
<chapter name="Apoteken och Apotekarne">
<h2>APOTEKEN OCH APOTEKARNE.</h2>

<big><big>V</big></big>ID tiden för Göteborgs grundläggning uppehöll sig en
holländare därstädes vid namn <sc>Wilhelm Usselinx</sc>. Han
sökte och vann visst också finansiella förbindelser med svenska
regeringen samt tycks ha varit en stor projektmakare för sin
tid. Det närmaste och viktigaste syftet med hans vistande i
staden var förmodligen att för egen del »skära pipor i vassen».
Samtidigt följde han säkerligen med största intresse, hur
staden fick sin första utformning på det holländska maneret, detta
i sin kanske självtagna egenskap som rapportör för dem av
sina landsmän, som kände lust att slå ned sina bopålar i
lergrunden i den nya staden.

Hans namn, som här i landet fick den betänkliga formen
»Ussling », har egentligen nått eftervärlden genom en av honom
utgiven broschyr tryckt 1626, betitlad »Utförlig förklaring över
handelskontraktet angående det Södra Kompaniet, ställt
igenom <sc>Wilhelm Usselinx</sc>.» Under denna strängt affärsmässiga
titel, som inte lovar allt för mycket nöjesläsning, lär dock dölja
sig några intressanta observationer om Sverige och svenskarne
samt den nya staden. Denne holländske krämare och
lycksökare finner nämligen landet gott att vistas och leva i på grund
av dess sunda klimatiska förhållanden. Han hade ock gjort
den iakttagelsen, att folket i gemen åtnjöt god hälsa och nådde
hög levnadsålder och detta, trots att det ofta gick till
överdrifter i mat och dryck. Man hade därför inte något egentligt
behov av medikamenter i landet och kände ingen avsaknad
efter apotekarne. För att ytterligare inskärpa detta tillägger
han, »att i mången utländsk småstad kan finnas flera apotek
än i hela detta rike».

Han hade också fullkomligt rätt i detta sitt påstående och
troligen mer rätt än han själv visste, ty vid <sc>Usselinx’</sc> vistelse
här i landet funnos i hela vårt rike summa två apotek och båda
i Stockholm. I Upsala hade visserligen en <sc>Simon Berchelt</sc>
redan 1593 erhållit <sc>Johan</sc> III:s privilegium på inrättandet av
ett apotek å Studentholmen, men då <sc>Berchelt</sc> ej så långt
därefter avflyttade till Stockholm för att övertaga hovapoteket
var det förmodligen slut med Upsalaapoteket ända till 1628,
då det återupprättades.

Det fjärde apoteket i riket upprättades 1639 i Kalmar och
därnäst kom det unga Göteborg i ordningen som god femte.

Staden hade dock redan i sin begynnelse haft en apotekare
bosatt inom sin hank och stör, men denne hade med säkerhet
ej någon apoteksofficin till sitt förfogande, troligen dock en
kryddbod. Hans namn är ej ens känt. Man vet ej mer om
honom än att han, som »fackman» fick biträda vid det stora
måltidskalaset, som hölls i Göteborg 1626 för »Pfalzgreven»
(förmodligen <sc>Johan Kasimir</sc>) under dennes gästande
därstädes. Det gick därvid storslaget till i mat och dryck och inga
omkostnader sparades för att göra gästabudet rätt grundligt.
I stadens expenser för »Pfalzgrevens» värdiga bespisande
ingick ock två räkningar om vardera cirka 12 dalers utgifter
»Aen appoteecher voor Specerieen bancquet».

<b>Kilian Treutiger.</b>

Den förste, som vann magistratens tillstånd att öppna apotek
i Göteborg, var en tysk vid namn <sc>Kilian Treutiger</sc>. Hans
privilegium är daterat den 8 augusti 1642. Om det var i
<sc>Treutigers</sc> hjärna idén sprungit upp att benämna det nyblivna
apoteket efter den mytiske hästen Enhörningen, vill jag låta
vara osagt. Av gammalt ansågs, att detta sagodjur förde gott
omen och lycka med sig och onekligen har dess namn intill
skrivande stund icke svikit förväntningarne för detta apoteks
innehavare.

Apotekare <sc>Kilian</sc> förstod att hos stadens borgerskap
förskaffa sig ett välgrundat och berättigat anseende för
duglighet. Hans stora skicklighet särskilt som konditor har rent av
blivit historisk.

Den kom nämligen väl till pass vid <sc>Carl X Gustavs</sc>
besök i Göteborg 1655 och de glansfulla festligheter, som
staden därvid anordnade. Det var nämligen apotekare <sc>Kilian</sc>,
som därvid tillredde all konfekten jämte de trenne fint
pyntade stora marzipanerna. På den ena av dessa såg man
gudinnan Ceres, på den andra Mercurius med tre hästar, på den
tredje syntes ett berg inom ett gallerverk av socker och överst
på berget en papegoja.<footnote><sc>Fröding</sc>: Göteborgs historia.</footnote>

När <sc>Treutiger</sc> bortåt trettio års tid varit stadens
apotekare, kunde borgmästare och råd sanningsenligt om honom
betyga, »att han var i apotekarkonsten så förfaren och övad, att
de näppeligen trodde, att någon här i riket skulle honom
överträffa.»

Men hur hemmastadd än <sc>Kilian</sc> apotekare var i sina
chymica och galenica, någon guldmakare var han ej för egen del.
Av handlingarne att döma tycks han hela sin tid varit en
fattig man, som hade det trångt och besvärligt på alla vis. Hans
temperamentsfyllda skriftliga lamentationer inför magistraten
bestyrka hans besvärligheter. Än säkrare bestyrkas de av
magistratens protokoll från dess sammanträde på stadens
rådstuga den 2 april 1666, då stadens apoteksfråga var föremål
för överläggning. Det beslut som man därvid fattade var till
lika stor heder för magistraten som för <sc>Kilian</sc> apotekare.

Det framhölls därvid, »att såsom staden har föreskrivit en
välförfaren medicum och däremot högeligen behöver till det
gemene bästa en god apotekare, som sin tillbörliga tjänst kan
bevisa med medikamenters anskaffande och dess preparerande,
så haver senaten apotekare <sc>Kilian Treutiger</sc>, som i långliga
tider staden bevist stor och berömmelig flit, och däremot
förmedelst stora vedervärdigheter i hushållet hans medellöshet i
consideration tagit och i stället till att en annan främling
förskriva, vilket icke utan stor kostnad ske kan, innan han med
hushåll och annat låter sig transportera såsom ock till att
betjäna sig av medici och apotekares uppriktighet och enighet,
resolverat att årligen förskriva från främmande orter
medicamenter för 200 Rdr efter det oppsatta memorial, som
medicus i Rätten inlevererar till att underhålla sin praxin med,
vilka medikamenter apotekaren skall emottaga och all därav
fallande vinst allena behålla, vilka 200 Rdr stadsbokhållaren
<sc>Jacob von Akern</sc> vid anfordran följa låter». Onekligen var
detta ett ovanligt drag av frikostighet för att vara från en
magistrat och ett gott bevis på det värde man satte å sin
hederlige och präktige apotekare. Säkert voro de 200 riksdalerna
ett gott läkeplåster för honom i hans bekymmer. Av
räkenskaperna finner man, att han åtminstone under ett par av de
följande åren hos sin vän <sc>Jacob von Ackern</sc> lyftade sina
tvåhundra riksdaler till apotekets melioration.

Allt sedan <sc>Kilian</sc> apotekare av magistraten undfick sina
privilegier, häftade den samma genom en icke infriad
skyldighet i ett slags skuld till honom. Man hade nämligen gett
honom löfte på hand om ett stycke av stadsjorden till örtagård,
där han för sitt apoteks förnödenhet kunde plantera
medicinalväxter. En författare i »oeconomien» under 1700-talet,
professor <sc>Gadd</sc>, framhöll visserligen i sitt »svar om svenska
klimatet», att på hans tid växte i riket minst två hundra olika
växter, som i de europeiska apoteken allmänt brukades. Man kan
ändock draga i tvivelsmål, om <sc>Kilian</sc> fått någon nytta och
fromma av en örtagård för drogers uppdragande och
insamlande. Säkert är att både den berömde doktor <sc>Specht</sc> för sin
praxis och <sc>Treutiger</sc> för sin apoteksrörelse på ett långt
bekvämare sätt blevo hulpna genom det kontanta bidrag, som
magistraten förunnat dem för drogers inskaffande från
drogmarknaden i Hamburg och Amsterdam. Varken i <sc>Treutigers</sc>
eller hans närmaste efterträdares tid överlät magistraten något
land till örtagård för apoteket ifråga. Det var <sc>Carl</sc> XII, som
i de för apotekaren <sc>Ermersch</sc> utfärdade privilegierna å samma
apotek, fäste uppmärksamheten på denna magistratens
uraktlåtenhet och föreskrev, att »detta vårt previlegierade apotek
med sådant stycke land bör bliva försett, så vida tillgång
därtill finnes.»

<sc>Kilian</sc> apotekare tycks haft besvärliga konkurrenter och
vedersakare i kvacksalvarne. Han beklagade sig bittert över
det förfång de förorsakade hans apoteksrörelse. Även
kvacksalvarne hade dock sina kungliga privilegier. De hade
nämligen rätt att under marknadsdagar från öppet salustånd
tala för sina varor och avyttra sina undergörande
medikamenter. Dylika herrar voro dock inte så nogräknade med att följa
de kungliga förordningarne. En ovanligt fräck sådan herre
hade 1674 kommit till staden och utbasunade sina varor var
dag i veckan till <sc>Kilians</sc> omåttliga förtret. Den senare 
protesterade i en skrivelse till magistraten. Att döma av denna
hans inlaga tyckte han sig se kvacksalvare i vart gathörn i
staden. Han kallade dem för sin professions ruin och bad, att
magistraten måtte för all del taga denna ruin i armen och
förpassa den ur staden samt taga i betänkande »vilken jämmerlig
tillvaro en apotekare på denna plats måste pröva, om tid efter
annan dylika personer tillätos att uppehålla sig å orten.»
<sc>Treutigers</sc> klagan var nog i synnerlig grad befogad.
Kvacksalvarnes släkte har i alla tider varit talrikt företrätt och haft gott
om ogenerade och oförskämda representanter. Läkarne sökte
väl sin plikt likmätigt redan på den tiden stävja dylika
herrars framfart. Särskilt var av allt att döma doktor <sc>Östring</sc>
nitisk i att hålla efter dem. Redan åtta år tidigare hade han
i en tjänsteskrivelse påmint hos magistraten om åtgärder
gentemot landstrykare eller circumforaneis och marktskriare dock
utan synbar effekt. Han tillät sig därför återkomma med en
ny tjänsteskrivelse den 2 augusti 1667, emedan »nu allt för
många och en del allt för oförskämda varda» utav samma
parti. Troligen vann han lika liten rättelse som förut. Hans
skrivelse är dock en så god tidsbild, att den bör införas som
en illustration från <sc>Östrings</sc> och <sc>Treutigers</sc> dagar i
Göteborg.

»Det är nogsamt bekannt och veterligt» skriver han, »att
oculister, sten- och bråcksnidare samt distillatorer,
tandbräckare och andra kvacksalvare varder tillstått av och till
landsorterna att deras hantverk bruka dock med det villkor och
besked att de intet mer giva sig utför än de förstå eller lärt hava.
Men desse utbreda sina papper på väggarne och torget,
därutinnan de sig själva och sina salvor över all måtto utputsa
och berömma, att gemene man inbilla sig sådana vara mycket
kloka och ståtliga män, helst emedan de föregiva sig hava
varit på många universiteter och av åtskilliga medicinska
fakulteter examinerade, approberade och högt previlegierade,
många länder igenomstrukit och många tusen människor
curerat, ja förmäla sig icke allenast kunna alla hans förefallande
sjukdomar grundeligen förstå, deras orsaker rannsaka och
obotliga krankheter curera, utan ock inbilla gement folk sig kunna
preparera och tillreda sådana universale och particulare
medikamenter, att deras like icke skola på apoteken finnas eller
sig göra låta, vilket allt är grosspräkeri, contradictioner, lögn
och bedrägeri, därigenom likväl gement folk förledde och
bedragne varda; rättsinnige medicorum namn och respect
vanvördat och föraktat, samt apotekarnes hantering och näring
förtages. Allt för den skull hemställes detta den högtärade
magistratens mogna betänkande och gottfinnande, om sådant
bedrägeri längre bör lidet varda.»

Han avslutade sin skrivelse med en liten Carmen, ur en för
mig obekant latinsk urkund; den lydde som följer:

<poem>Herbis, non verbis medicorum est pellere morbos
Verbis, non herbis stolidorum est credere corpus
Curandum; ergo abeant, abeant procul atque facessant,
Et vetula, et lamia, et varium genus impostorum
Vanidicum, indoctum, quos pro medicamine verba
Protrusisse, juvat, credo cacodaemone fretos
Ergo suis cessant magis medicaster acutus
Clamosus Stentor; cesset quoque crassus agyrta.</poem>

Detta skulle fritt översatt ungefär betyda: Med
läkedomsörter, ej med besvärjelser är det läkarnes sak att fördriva
sjukdomarne. Med besvärjelser, ej med örter, tro dårarne att
kroppen kan cureras. Må de därför alla draga hädan och skynda
sig bort, både kloka käringar och trollpackor och hela detta
lögnaktiga och okunniga släkte av bedragare, som förmodligen
förlitande sig på de onda väsendena uttala besvärjelser som
en läkedom, det hjälper! Må sålunda den knipsluge
kvacksalvaren och marktschreiern hellre hålla sig till de sina och
även den enfaldige draga sin väg!

Förmodligen hade varken <sc>Östring</sc> eller <sc>Treutiger</sc> någon
vidare framgång med sina skriverier. Ogräset skall ju ock ha
sin plats i den allmänna hushållningen och låter sig knappast
utrotas.

<sc>Treutiger</sc> fick sig på 1650-talet en konkurrent och kollega
i apotekarn <sc>Johan von Ackern</sc>, som erhållit privilegium på
provinsialapoteket Strutsen. Båda apoteken synas ha
förvärvat sig gott anseende. De hade till och med sin egen
farmacopé med egna magistralformler, vilket framgår av den på
annat ställe utförligare omnämnda bokförteckningen över
doktor <sc>Östrings</sc> bibliotek, däri n:o 92 bär den ur bade apotekar-
och läkarsynpunkt rätt intressanta titeln: Pharmacopoea
Gothoburgensis. Man torde näppeligen ta miste, om man antar,
att det var doktor <sc>Östrings</sc> företrädare, den berömde doktor
<sc>Specht</sc>, som var auktor till denna Pharmacopoea
Gothoburgensis.

År 1671 höll Göteborg på att få sitt tredje apotek till stor
grämelse för <sc>Treutiger</sc>. Apotekargesällen <sc>Paul Hansson
Jörgensson</sc>, ett stadens eget borgarbarn och son till en
köpman därstädes, hade öppnat materialistbod några hus från
Enhörningen och ärnade söka fullständiga apoteksprivilegier.
<sc>Treutiger</sc> sade rent ut, att <sc>Paul Jörgensson</sc> sökte på
smygvägar förskaffa sig dem. »Jag, som nu mer än trettio år som
konstituerad apotekare hållit apotek», skriver han, »blir
därigenom i min näring försvagad och råkar genom dylikt
underslev, dag för dag i stort armod och lever och sitter med tolv
levande barn i stora bekymmer. Dock den enda trösten jag
har är, att jag har en vuxen son, som med Guds hjälp är så
långt hunnen, att han väl vet, vad han i apoteket göra eller
underlåta skall, om så skulle ske, att Gud kallar mig från
hustru och barn, så att denne min son icke endast kan förestå
apoteket utan ock ta hand om de andra. Men så fruktar jag
att <sc>Paul Hansson Jörgensson</sc> eller någon annan skall tränga
sig in i mitt previlegium, så att min hustru och mina barn
därigenom bliva förskjutna, vilket jag dock hoppas en så lovlig
magistrat ej måtte låta ske.» <sc>Treutiger</sc>, befarande en total
ekonomisk undergång, bad magistraten helt bevekande, att den
om möjligt måtte förebygga <sc>Paul Jörgenssons</sc> planer.
Borgmästare och råd ställde sig helt på <sc>Treutigers</sc> sida samt
avfattade en petitionsskrivelse till »Herr Secreteraren <sc>Frank</sc>»
bedjande honom observera, om bemälde <sc>Paul Hansson
Jörgensson</sc> skulle anhålla hos Hans Konglig Majestät om något
previlegium samt i så fall på bästa sätt söka »avböja och
förlägga» sådant, samt slutade med en försäkran att erkänna
sådant för en stor favör och vänskap och ombeflita sig att
erinra sig det med tillbördig tacksamhet. Resultatet av det
hela blev, att <sc>Paul Hansson Jörgensson</sc> verkligen lyckades
av <sc>Carl</sc> XI erhålla apoteksprivilegier, vilka dock året därpå
genom ett utslag av kungligt envälde återkallades.
Landsmanskapet har ofta varit dålig rekommendation här i riket.

<sc>Treutiger</sc> drabbades 1675 av en svår sorg, i det hans älste
son <sc>David</sc>, den presumtive arvtagaren till apoteket, detta år
avled 22 år gammal i »hetsig feber». Dagen före julafton
samma år följde fadern honom i graven. I Kristine kyrkas
böcker anno 1676 står antecknat: 9 Jan. ward begraben Herr
<sc>Kilian Treutiger</sc>, vier und dreissig Jahren gewesener
apoteker, welcher starb den 23 dec. an der Lungensucht. Seines
Alters 64 Jahr 2 Monath. weniger 4 Tage.

<b>Johannes von Ackern.</b>

<sc>Treutigers</sc> samtida, <sc>Johannes von Ackern</sc>, som innehade
Strutsen, tycks ha hört till de stilla i landet och gjorde föga
väsen av sig. Betecknande därför är, att man inte hörde av
någon protestskrivelse från denne apoteksinnehavare gentemot
<sc>Paul Hansson Jörgenssons</sc> apoteksprivilegier. Man är
nästan frestad att tro, att apotekaren <sc>von Ackern</sc> som
personlighet varit långt behagligare att ha att göra med än
<sc>Treutiger</sc>. Åtminstone tycks detta varit uppfattningen hos
stadsfysikus <sc>Magirus</sc>, som hos <sc>von Ackern</sc> inköpte sina behov av
specerier och medicinalier. Detta framgår nämligen av de
gamla kvarvarande räkningarne från apotekarn till doktorn,
daterade anno 1655, 56, 57.

Apotekarn <sc>Johannes von Ackern</sc> och hans släkt ha fått
ett utförligt omnämnande i <sc>Martin Lundqvists</sc> för ej så
längesedan utkomna bok »Ur ett gammalt Apoteks historia». Då
något ytterligare om dem därför näppeligen finns att
tillägga, hänvisas till sagda arbete.

<b>Andreas Schwartz.</b>

Det förhöll sig med apoteksprivilegierna som understundom
med kungavärdigheten, bådadera voro ärftliga, och när den
manliga linjen utslocknade, övergick ärftligheten på 
spinnsidan. <sc>Treutiger</sc> hade avlidit utan någon son, som kunde
träda i hans ställe. Däremot efterlämnade han både änka och
döttrar. I det rätta ögonblicket framträdde den lämplige
mannen att »conservera familjen», vilket i detta fall innebar,
att apotekaren <sc>Andreas Schwartz</sc> »ward in Hause copuliert»
med jungfrun <sc>Anna Maria Treutiger</sc> den 20 augusti 1678.
Apoteket Enhörningen föll honom därvid till som en mogen
frukt från det treutigerska stamträdet. Privilegiebrev
utfärdades för <sc>Schwartz</sc> först följande år den 28 november. Det
var en stolt skrivelse, väl värd lösenkostnaden, dagtecknad i
fältlägret å Ljungby i Skåne, där den unge <sc>Carl</sc> XI,
fäderneslandets räddare, vid denna tidpunkt unnade sig en kort vila
efter gruvliga strapatser och spännande dagar i striden för
riket. Papperet är kontrasignerat av <sc>Rhensköld</sc>.

Apotekaren <sc>Schwartz</sc> avled redan 1695 och blev den 1
december »mit nun gebräuchlichen Ceremonien begraben, alt 48
Jahr, 6 Mon. 3 Wochen» — citerat ur Kristine
församlingsböcker.

Till apotekarnes previlegier hörde frihet från inkvartering,
en mycket stor förmån, som jämte apotekarne även tillkom
präster och adel. Dock hände efter <sc>Schwartz’</sc> frånfälle, att
stadskvartermästaren <sc>Blomberg</sc> lämnat en soldat vid namn
<sc>Lars Smitt</sc> en polettsedel till salig apotekaren <sc>Schwartz</sc>,
varest <sc>Smitt</sc> dock ingenting njutit. <sc>Smitt</sc> gjorde anmälan
därom hos magistraten samt anförde, att »likväl skall salig
apotekarn vara av magistraten taxerad att hålla inkvartering
för den havande gården på Drottninggatan, som
kvartermästaren mig ock låtit se, innan jag sedeln mottog.» <sc>Smitt</sc> hade
därför en fordran på 16 månaders inkvartering från januari
1695 till och med april 1696, då han med sitt kompani skulle
avmarschera till Marstrand. Denna fordran var en betänklig
sak för änkan <sc>Schwartz</sc>, som på det livligaste protesterade
mot en sådan utgift, Hon förklarade, att salig apotekaren
hade låtit sig angeläget vara att bebygga tomten mot
Holländar- eller Drottninggatan, »staden efter sitt ämne till
prydning.» Hon bebodde dessutom själv detta hus, hvilket hängde
vid den andra tomten, som vette mot Stora Hamnen. Under
de två års tid, som hon ägt huset hade ingen inkvartering 
presenterats henne förrän förliden sommar, då tvenne
arbetssoldater hennes salig man, som då av sjukdoms skull ej sin rätt
maintenera kunde, påträngdes. Den »försvarslösa» änkan
ansåg, att stadskvartermästaren <sc>Blomberg</sc> av ren illvilja lämnat
denna polettsedel om inkvartering i det nya huset hos henne,
därför att hon efter sin makes då nyligen timade död hade
uppsagt en skuld, som <sc>Blomberg</sc> häftade i till sterbhuset.
Hon supplicerade hos magistraten om skydd mot dylik
olaglighet, så vitt hon ej skulle nödgas på högre ort avge en omild
förklaring däröver. Hur det avlopp för henne, är ovisst;
troligen var hon dock i sin fulla rätt. Emellertid utbytte hon
innan året gått till ända sitt högt bedrövade änkestånd mot en
angenämare tillvaro som välbeställd maka till apotekaren
<sc>Johan Jacob Ermersch</sc>, som därmed likt företrädaren gifte sig
till apoteket Enhörningen.

Det skall tilläggas att tomten i fråga 1729 vid en besiktning
och värdering av apotekare <sc>Martin Anders Bauchs</sc> »hus och
gård med därtill höriga tvenne välvda källare och ett välvt
laboratorium» kallades aktertomten.

<b>Johan Jacob Ermersch</b>

tilldelades privilegium å apoteket Enhörningen den 23 mars
anno 1698. Den andra punkten i det kungliga brevet torde
berett honom mycken fägnad och odelad tillfredsställelse över
den kungliga nåd, som <sc>Carl</sc> XII i densamma lät i synnerlig
grad påskina. Den löd nämligen:

»För det andra och emedan där i staden alleredan tvenne
apoteker äro inrättade, varandes apotekarne skyldige desamme
med alle nödtorftige, friske och ofördärvade medicamenter att
providera, ty vela vi på det samma saker måge hava avgång
och icke bliva liggandes och fördärvas både till apotekens ruin
och den ortens otjänst icke tillstädja att några flere apoteker
därsammanstädes måge bliva inrättade — skolandes
isynnerhet detta <sc>Johan Jacob Ermerchs</sc> apotek såsom det älsta i
staden alltid bliva conserverat och bibehållet.»

Såsom förut nämnt berördes ävenledes frågan om den en
gång utlovade örtagården. Därom hette det i privilegiebrevet:
»Till det femte och emedan staden uti dess previlegier, daterade
den 8 augusti anno 1642, har lovat detta apoteket ett stycke
land till örtagård däruti att plantera främmande örter till
apotekets förnödenhet, men sådant ännu icke är efterkommet; ty
pröva Vi nödigt, att detta Vårt priviligierade Apotek med
sådant stycke land bör bliva försett, så vida tillgång där till
finnes.»

Den 28 september 1699 avlade <sc>Ermersch</sc> apotekareden på
Rådstugan efter Collegii medici då nyutgivna edsformulär. Ett
edsformulär motsvarade för sin tid, vad som numera kallas
instruktion. Den ermerschska eden var i sammandrag av
följande lydelse. — — —  Därhos skall jag uti mina beställningar
och apotekarehantering vara uppriktig och trogen och uti alla
stycken med alle mensklige flit och omsorg efterkomma allt det
som min profession angår, så att jag min officin med goda,
friska, dugliga och oförfalskade varor alltid förse vill, som ett
välbeställt apotek det fordrar — av sådant gott förråd vill jag
sedan alle composita preparera och tillreda efter
Dispensatorium Holmense (Stockholmsfarmakopén), som det nu för tiden
är utgånget och med tiden förändras kan eller andra mig
förelaggde descriptiones och recepters innehåll, intet tilläggandes
eller utelämnandes det ringaste i deras preparation och
tillredelse. När ock någon Medicus och Membrum Collegii något
föreskriver och ibland några ingredientia simplicia eller
composita komma, som jag icke haver vid handen, då skall jag
aldrig i det stället något annat taga eller låta taga, ej heller
några pretiosa eller andra saker efter mitt tycke uti komma
utan den föreskrivande medico det tillkännagiva, förfrågandes
mig hos honom, vad som i dess ställe brukas skall, skolandes i
det övriga varken till mål, vikt eller namn någonting förändra.
Jag skall ej heller högre mina varor försälja eller mitt arbete
taxera, än som uti föreskrivna taxa är engång beviljat eller
härefter av de därtill deputerade angående de stigande och
fallande varor förordnat varder. Inga fosters- eller
månadsdrivande medikamenter, ej heller starke Emetica, Purgantia<footnote>Kräkmedel, laxérmedel.</footnote>
och Opiata, skall jag någon förordna utan jag icke är
försäkrad av de personer, som sådant fordra. Jag lovar också att
vela och skola hålla capabla och erfarne gesäller och läregossar,

med vilka jag god oppsikt hava skall, att de föresagda regler
av dem ingalunda överträdas, intet skolandes dem något
otillbörligt anmoda, bjuda eller tillåta att göra, utan skall hålla
dem till deras ämbetes plikt.

In summa: jag lovar att inte spara någon möda och flit natt
och dag med behörige vaksamhet och hurtighet att betjäna de
sjuke, hålla deras angelägenhet tyst och fördold. I lika måtto
förpliktar jag mig, att jag själv som ock mina underhavande
skole, när min officin visiteras, alle varor, simplicia och
composita<footnote>Enkla och sammansatta.</footnote> framte utan att fördölja något så mycket mig bekant
vara kan och bör; jämväl det som bliver för odugeligt erkänt
och förklarat alldeles cassera och bortkasta, ej heller skall jag
vid visitationerna några materialier och composita av androm
låna utan framvisa de förråd jag själv besitter och äger.
Desslikes skall jag i det övriga förestå min officin och betjäna min
nästa efter samvete och desse här i eden gjorda förordningar,
som jag och tänker det inför Gud och människor försvara och
intet något därav utur akt låta, så sant etc.

Redan 1691 hade stadsphysicus i Göteborg <sc>Olaus
Bromelius</sc> hos magistraten anmält »Collegii medici nya
Constitutioner, som över riket iakttagas skola tillika med en ny Taxa om
medikamenters pris, på trycket mest färdiggjorda såväl på det
svenska och tyska som det latinska språket och nu med det
fortaste lära färdiga hit översända bliva.»

Att taxan utkom med tysk text synes varit mer än
välbetänkt, ty de apotekare i riket voro lätt räkneliga, som ej voro
tyskar till börd och språk. Det var dock ett glädjande tecken,
att svenskan inte blivit skjuten alldeles åt sidan utan att svensk
text bifogats, jämnlöpande med latinet och tyskan.

Den sangviniske <sc>Bromelius</sc> och stadens apotekare fingo
vänta åtta långa år på den nya trespråkiga taxan. Först 1699
lät nämligen Collegium medicum höra av sig i denna avglömda
landsända genom en skrivelse i ärendet till stadsfysicus
<sc>Bromelius</sc>.

Däri förständigades han, att låta apotekarne avlägga den nya
eden, som borde hänföra sig till den nya taxan. Edsformuläret
var riktigt nog bifogat, men ej något exemplar av taxan. 
Däremot upplystes, att taxan redan var publicerad i Stockholm och
alla andra orter i riket. <sc>Bromelius</sc> fann därav att
skyndsamhet var av nöden samt underrättade magistraten om den
påbjudna edsavläggelsen. Collegii medici skrivelse antydde,
att apotekartaxan jämte andra förordningar hade direkt
avsänts till landshövdingen. Man beslöt därför att förfråga sig
hos landshövdingen, »hur med den mentionerade apotekartaxan
förevetter» och om »Eders Excellens icke behagade förunna oss
henne till låns, så länge apotekarne här i staden ovanbenämnda
ed avlägga.» Denna anspråkslösa begäran mötte säkert ej
något motstånd, och troligen var <sc>J. J. Ermersch</sc> den förste
apotekarn i staden, som avlade den nya eden.

<b>Petrus Nerecius.</b>

Om denne apotekare, som 1676—1711 innehade apoteket
Strutsen, av honom kallat Stjernan, innehåller apotekare
<sc>Martin Lundqvists</sc> förut citerade arbete utförliga uppgifter, till
vilka därför hänvisas.

I akterna för den 7 oktober 1699 läser man en av
stadsfysicus <sc>Bromelius</sc> utfärdad attest av följande lydelse: Till
underdånigst följe av Kongl. Majestäts vår allernådigste Konungs
publicerade medicinalordning hava omtecknade uppå Regii
Collegii Medici ordres förrättat Examen Pharmaceuticum med
apotekaren här i Kongl. staden Göteborg, ärborne och
konstfarne herr <sc>Petter Nerecius</sc> och sedan åtskilliga quaestiones
(frågor) angående så Cognitionem Simplicium som
praeparationem medicamentorum Gallenico-ehymicam<footnote>Kännedomen om de enkla och beredningen av de galeniska
(sammansatta) medikamenterna.</footnote> honom voro
proponerade, av dess fullkommelige och nöjaktige därpå givne svar
nogsamt förnummit dess capacitet uti alla Pharmaceutica, så
att han uti sin profession, den han ock redan många år idkat,
publico ett fullkommeligit nöje så härefter som härtill
görandes varder». Handlingen är undertecknad av <sc>Olaus
Bromelius</sc> och <sc>Lars Micrander</sc>. <sc>Bromelius</sc> biträddes nämligen
vid denna examination av en kollega, som tillfälligtvis vistades
i staden, fältmedicus <sc>Lars Micrander</sc>. Examinanden bör ha
varit lika belåten, som de båda examinatorerna. <sc>Olaus
Bromelius</sc> synes ha vinnlagt sig med allvar och nit om apotekens
skötsel. Detta var mindre underligt, när man vet, att han var
sin tids kanske främste botaniker i riket. Yttermera hade han
i nio år i Stockholm tjänstgjort som »Herborist», vilken
befattning bestod i »att lära apotekarne och andra att känna och
upphämta de gräs och örter, som hos oss växa.» Apotekarne
kunde således med fullt fog i honom se sin mästare och förman,
när det gällde grundlig kännedom av den betydande medicinska
arsenal ur växtriket, som denna tid var tillfinnandes å
apoteksvindarne.

Särskilt ivrade <sc>Bromelius</sc> för att få i gång
apoteksvisitationer vid göteborgsapoteken. I en inlaga till magistraten
beskrev han i livliga ordalag, »hur det var en övlig, nödig, nyttig
och berömlig sed i alla förnäma städer, att apoteken
visiterades av stadens physicus en gång om året, detta för att göra
en skillnad mellan de medikamenter, som friska och tjänliga
äro och de gamla förlegade, oduglige och skadlige».
<sc>Bromelius</sc> sammanfattade sina tankar om apoteksvisitationerna i
följande uppmuntrande ordalag: »Det verket icke allenast synes
lända de nödställde patienter till nötto, gagn och stor
säkerhet, läkaren till tryggare samvetsstyrka, orten och jämväl de
goda herrar apotekare till ett lovligt beröm», och därmed borde
ju alla vidkommande parter vara belåtna. År 1709, då
<sc>Nerecius</sc> var apotekare på Stjernan och <sc>Ermersch</sc> på Enhörningen
synes borgerskapet velat bestrida apotekarne ett av deras
privilegier, nämligen befrielse från skyldighet att utgöra brandvakt.
Man må ej förtänka dem, att de höllo på detta sitt privilegium
och därför gjorde sig underrättade hos sina Stockholmskolleger,
hur dessa hade det ställt i berörda avseende. De mottogo ett
den 31 januari 1710 daterat brev »med vänlig underrättelse»
samt undertecknat av <sc>J. F. Strobell</sc> på Enhörningen, <sc>J.
Berendt</sc> på Hvita Björn och <sc>D. Roberg</sc> på Lejonet. Därav
framgick att apotekarne i Stockholm med tjänstepersonal och
drängar voro helt befriade från ovannämnda onus. Detta
ansågs så mycket mer som en självklar sak, alldenstund
apotekarne enligt sin avlagda ed »nattetid hade att uppvakta å
apoteken vid behov för de sjuke.» Därmed torde frågan för
göteborgsapotekarnes vidkommande förfallit. Åtminstone
finner man ingenting vidare nämnt om saken i akterna.

<b>Frantz Martin Luth.</b>

Efter Nerecius’ död innehades Stjernan av hans änka till
den 15 april 1721, den olycksdigra dag, då båda apoteken
tilllika med andra byggnader och större delen av staden lades i
aska. Stjernan var för alltid nedgången. När det nya apoteket
reste sig ur de kolnade bränderna, transporterades det under
sitt nya och ärofulla namn Kronan »på Hof- och
Provincialapotekaren <sc>Frantz Martin Luth</sc>, som apoteket åter
upprättade och intill sin död vid början av år 1763 innehade.»

Allt det myckna arbetet med tillsynen vid nybyggnaden efter
branden lade under byggningsåren oöverstigliga hinder för
<sc>Luth</sc> att företaga den långa och kostbara resan till
huvudstaden för att hos Collegium inställa sig till undergående av
vederbörlig examen. På hans »petitum» beviljades honom tills
vidare uppskov, helst löjtnant <sc>Carlberg</sc>, sedermera
arkitekten, betygade att »<sc>Luth</sc> omöjligen utan sin största skada kan
nu uppkomma, ej heller jag, som dess byggnad kommer att
uppföra, kan det tillåta i hänseende till materialier och andra
nödvändigheters anskaffande.» Först den 14 februari 1723
ägde nämnda examination rum inför det sammankallade
Collegiet. Apotekaren <sc>Luths</sc> ankomst till Stockholm
förebådades redan i November genom brev till Collegium från
landshövdingen i Göteborg, baron <sc>Nils Posse</sc>. Protokollet om den
avhållna examen har följande lydelse:

Inställte sig hof- och provincialapotekaren från Göteborg,
<sc>Frantz Martin Luth</sc>, född på <sc>Pöhl</sc>, till examen. Och sedan
han uppvist sina testimonia från Glückstadt, Köpenhamn,
Itzehoe, Gribswald, Königsberg, Berlin, Königsberg in
Neumarck, facultate medicina Regiomontanea<footnote>Königsbergs medic. fakultet. Beträffande de vid förhöret omnämnda
preparaten hänvisas till <sc>Karl Ahlberg</sc>: Den svenska farmaciens historia sid.
341 om Pharmacopoeja Galeno- chymiea Holm. 1686.</footnote> och doctore
<sc>Lundelio</sc> och att han i Göteborg tillförne varit examinerad,
begynte assessor <sc>Lindestolpe</sc> och framviste några gräs, dem
han temmeligen kände. Sedan frågades, huru man kan 
reducera Minium till Bly uti ett ögonblick? Vad skillnad är
emellan Sabia? Huru vet man att Lapis Bezoarticus är inunder
Pulvere Bezoartico Sennerti? Assessor <sc>Nordenheim</sc> frågade
1. huru man vill probera Sp. Nitri, om Alun därunder är? 2.
Vad prov är på Nitrum och Alun, om de äro riktiga? 3. Vad
prov är om Oleum L. Sassafras är pur eller med Terebinthin
fångad? 4. Huru vet man om Arsenicum under Mercurio
sublimato är inblandad? 5. Huru conserverar man
Cantharides? 6. Huru conserveras Succi sine saccharo utöver hela
året? 7. Huru Ol. Amygd. och Saccharum blandas, att de
intet skiljas? 8. Huru kan man destillera brännvin av gement
vatten? 9. Kan guld göras till glas, rök eller droppar? 10.
Huru prövas Balsamum de Mecca? Hur vet man att Antim.
Diaphoreticum är uppriktig? 12. Huru proberas
Benzoarticum minerale? 13. Huru reduceras Mercurius vivus ex
Mercurio dulci? 14. Huru bringas Mercurius vivus tillbaka ex
Mercurio dulci? 14. Huru bringas Mercurius vivus tillbaka
ex Butyro Antimonii? 15. Huru proberas Arcanum
duplicatum? 16. Huru vet man om det är Vitriolum Gohleriose eller
ett rätt Vitriolum marte? 17. Huru vill man på en ½ stund
sätta smak av alla kryddor på brännvin utan att hava olea
destillata? 18. Huru vill man probera Tinctura Martis aperitiv.
Zwelferi om den är färgad med socker eller om hon har en rätt
couleur eller ej? Herr professor <sc>von Döbeln</sc> framviste ett
recept och frågade, hur det kunde prepareras? Vad är
Lithargyrium auri & argenti och vadan kommer att det ena är rött
och det andra vitt? Vad är Aethiops mineralis? Huru många
sorter voro av svavel? Huru probera Opium om det är
uppriktigt eller ej? Vad skillnad är mellan Opium och Meconium?
Vilken Crocus är den bästa? Huru kan man ex triplici regno
göra ett corpus? Archiater <sc>von Hoorn</sc> frågade hur man gör
Mercurius dulcis? Vad prov är därpå att han intet är ock
edulcerad? Huru gör man Mercurium praecipitatum album? Huru
görs ruber? Huru görs Lac Sulphuris? Hur proberas ett
plåster, om det är allt för hårt eller för blött?

Härmed slöts examen. Och tog han litet avträde, varpå
collegium discourerade över dess examen, stannade
därutinnan, att han unanimi adplausa (med enhälligt bifall) bliver
adproberad, varpå han inkallades och avlade den vanliga
eden.»

Detta protokoll har här meddelats som ett gott och
tillförlitligt prov på ett för sin tid helt visst aktuellt
frågeformulär i den farmaceutiska kemin och bör ha motsvarat just det
mått av teoretiska insikter i facket, som man ansåg sig ha rätt
att fordra av en farmaceut.

Som man av ovanstående funnit, bestod <sc>Luth</sc> provet med
glans. Redan ett år tidigare hade han nått den dubbla
värdigheten av hov- och provinsialapotekare. Vid Konung
Fredrik I:s besök i Göteborg 1772 passade nämligen Luth på
tillfället och ingav en underdånig anhållan att tilldelas denna
caracter »liksom <sc>Dieterich</sc> i Malmö», åberopande sig på att han
tre år tidigare haft nåden att balsamera högstsalig konung
Carl XII:s lik. Redan två dagar senare mottog han nådig
underrättelse, att »Kunglig Majestät samtycker härmed i nåder
till supplicantens underdåniga ansökning, tilläggandes honom
härmed nådigst Hof- och Provincialapoteker-Caracter.

Göteborg den 10 Febr. 1722.
<br><tab><tab><tab><tab><tab>Friedrich.»

Det såg nästan ut som den snabba upphöjelsen inte varit
riktigt nyttig för hov- och provinsialapotekaren, och man hade
anledning tro, att en liten högfärdsdemon gjort sällskap med
konung Fredriks resolution i ärendet. Knappt en månad
senare skulle nämligen stadsfysicus <sc>Kellander</sc> företaga de
påbjudna visitationerna å stadens båda apotek. Därvid
råkade de båda apotekarne i luven på varandra, om vilket av
apoteken, som var främst i rangen och därför först borde
visiteras. Den nyblivne hov- och provinsialapotekarn <sc>Luth</sc>
åberopade sig på den honom helt nyligen av Kunglig Majestät
tilldelade caractären och ansåg därför att apoteket Kronan
först borde besiktigas, under det den gamle <sc>Ermersch</sc> på
Enhörningen drog fram med sin av högstsalig Konung <sc>Carl</sc>
XII utfärdade fullmakt och särskilt stödde sig på det utdrag
av sitt privilegium, som visade att hans apotek som det
äldsta på platsen före något annat skulle bliva conserverat och
bibehållet.

Doktor <sc>Kellander</sc> sökte i godo bilägga tvisten, men utan
ringaste resultat, och visitationen fick uppskjutas. Stadens
magistrat förmådde lika litet stifta fred i osämjan mellan de
båda apotekarne. Dr. Kellander hade därför ingen annan
utväg än »att besvära Collegium medicum med en sådan tvistighet,
som oförgripligen är mycket fåfäng och onödig». »Jag sökte
fuller i går», skriver han den 8 mars,<footnote>Coll. m. akter.</footnote> »saken i godo att
componera till att således undfly en hop förtretligheter — men
såsom jag ingenting därmed uträtta kunde, helst ingendera
något av sin rätt vill falla låta, allt fördenskull jag
allerödmjukast anhåller Kunglig Collegium Medicum ville här giva sin
änteliga decision över — på det jag (må) fullgöra kunna min
ämbetsplikt med visitationen.» Det gällde för Collegium
medicum att fatta en salomonisk dom i denna sensibla sak. Hur
domen utföll är visserligen obekant, men säkert är dock att
visitationerna senare på vårsidan kommo till stånd. Doktor
<sc>Kellander</sc> skrev nämligen i ett brev till Collegium medicum
den 10 Maj 1722: »Catalogus officinae Ermerschianae<footnote>Förteckning över <sc>Ermerschs</sc> officin.</footnote> med
dess tillhöriga certificater skola vid lägenhet översändas,
emedan postpenningar äro för dryga.» Vidare betygar han
»att jag där mer funnit i förråd i synnerhet av praetiosis<footnote>Dyrbara preparater.</footnote>
än jag förmodat. Herr <sc>Luth</sc> tackar ödmjukt för den
förunnade fristen.»

Samma år den 30 November avled gamle apotekaren
<sc>Ermersch</sc>, då hans apotek Enhörningen övergick till svärsonen,
<sc>Martin Andreas Bauch</sc>. Under en mansålder, närmare
bestämt ett fyrtiotal år, sutto <sc>Luth</sc> och <sc>Bauch</sc> som samtida
vid sina ägande apotek, det »stora» och »lilla». För
befolkningen, som förmodligen mätte apoteken efter ögonmått, ha
de långt in i vår tid varit kända under benämningarne stora
och lilla apoteket. Icke heller <sc>Luth</sc> och <sc>Bauch</sc> tycktes
sinsemellan ha kunnat leva i enighet och sämja. För att dock
upprätta ett bättre förhållande mellan apoteksinnehavarne
etablerades 1728 en skriftlig förbindelse dem emellan, i vilken till
vederbörlig efterrättelse under sju särskilta punkter med den

mest minutiösa noggrannhet uppräknades den överenskomna
fördelningen av de årliga medikamentsleveranserna till stadens
och statens inrättningar såsom sjukhuset, fattighuset,
garnisonen och fästningarne, ja, till och med leveransen av bläck
till skrivarne å stadens »Cancellie och Contoirer». Vitet för
överträdelse av de fattade bestämmelserna var drygt tilltaget
i förhållande till pengarnes värde, nämligen 100 daler
silvermynt. I sjunde momentet hade själva slutklämmen inryckts.
Den artade sig till en regelrätt och praktisk utläggning av
åttonde budet. Det hette nämligen däri:	»Som det till styrka
och befordran av en god sämja, enighet och förtroende mycket
länder, att den ene som den andre samt dess apotek allt till det
bästa talar och uttyder och intet till dess förklening utgå låter,
så försäkra vi å båda sidor det vi med all behörig beskedlighet
såväl i ögonen som i frånvaro om vars och annors apoteker
tala och oss utlåta skola samt heller söka begge apotekens
goda renommé, anseende och credit bibehålla, styrka och
föröka än med vidriga omdömen förklena och förminska, vilket
allt vi med våra egna händers underskrift bekräfta.» Stadens
borgmästare <sc>Tellander</sc> och stadsfysicus <sc>Boëthius</sc> voro vid
tillfället i fråga närvarande samt »correborerade och
bekräftade» med sina underskrifter den mellan apoteksinnehavarne
ingångna förbindelsen.

I sin egenskap av provinsialapotekare hade <sc>Luth</sc> att öva 
uppsikt över apoteken i hela provinsen Bohuslän.
Stadsmagistraten i Uddevalla hade ock anmodat Luth att därstädes
inrätta ett apotek under någon skicklig gesälls eller provisors 
förvaltande, vilket <sc>Luth</sc> ock gjort samt ditsänt en beskedlig 
gesäll vid namn <sc>Anders Fodin</sc>, som mycket berömdes.
Landshövdingen i länet, baron <sc>Ribbing</sc>, ingav den 21 Mars 1733 en
supplik<footnote>Coll. m. akter.</footnote> till Kunglig Majestät, i vilken han anhöll »som
tillförne att Provincialapotekarn <sc>Luth</sc> i Göteborg må av det
kontrakt magistraten i Uddevalla med honom slutit få inrätta
apotek därsammastädes i <sc>Buschmans</sc> ställe och därmed bliva
i nåder confirmerad.» Kungliga Collegium Medicum fick
på remiss att yttra sig om landshövdingens skrivelse.
Utlåtandet blev knappast till <sc>Luths</sc> favör. Först betonade 
Collegium angelägenheten av att staden Uddevalla hade sin egen
apotekare. Man hänvisade till att Kunglig Majestät givit <sc>Arndt</sc>
i Malmö tillstånd att där hålla apotek jämte <sc>Dieterich</sc> oaktat
den senare var provinsialapotekare i Malmö. Dessutom, heter
det vidare, »tyckes ej egentligen följa, att när en apotekare
utverkat sig titeln av provincialapotekare, han därför får sätta
gesäller att hålla apotek i de andra städerna i länet, och har
fördenskull ej heller apotekaren <sc>Luth</sc> allena tillstånd att hålla
apotek i Göteborg utan håller även apotekaren <sc>Bauch</sc> där
ett apotek med honom.» Därmed fick den gode
provinsialapotekaren låta sig nöjas. Kunglig Majestät lät nämligen
utnämna hans beskedlige gesäll, <sc>Anders Fodin</sc>, till innehavare av
Uddevalla apotek 1734.

<sc>Luth</sc> hade ett välförtjänt anseende för duglighet i sitt yrke
och lär icke heller saknat erfarenhet i läkekonsten. Han avled
efter lång och gagnande levnad den 30 Mars 1763. Han hade
varit gift två gånger, men avled barnlös. <sc>Luth</sc> efterlämnade
en för sin tid betydande förmögenhet och hade gjort åtskilliga
donationer till stadens fromma stiftelser etc. (Se <sc>Martin
Lundqvist</sc>: Ur ett gammalt apoteks historia).

En poet i staden vid namn <sc>Brag</sc> gränslade sin anspråkslösa
pegas i N:r 25 av »Det nya Veckobladet» 1763, och gav i några
välmenande verser ett säkerligen uppriktigt uttryck åt den
saknad, man kände i staden efter sin hygglige då nyligen
avlidne välgörare, apotekaren <sc>Luth</sc>. Som ett äreminne i
dåtida panegyrisk stil må därför <sc>Brags</sc> strofer här inflyta:

<poem><i>Sverige har ej många sett
Uti Pharmaceutisk lära,
Som med Luths uppfinningsvett
Bragt sin konst till samma ära.
I Hans död vi miste slätt
Mer än ett tillredningssätt.

Som en nitisk Patriot
Har han sparat mången penning.
Alltför mycken läkebot
Får med rikets stora känning
Föras hit från annat land,
Som man tog av Luthens hand</i></poem>

<poem><i>Vad han hade själv berett,
Visste han ock lyckligt bruka.
Gud har genom Luthen gett
Helsa åt tolvhundra sjuka,
Fattigt folk blev milt bemött,
Utan pengar ömsint skött.

Herrens tempel, hospital,
Barn- och Fattighus ha ärvat
Vackert av det kapital,
Som dess egen hand förvärvat.
Rike ha vi icke få,
Men ho gör till slutet så?

Fast ej många i vår bygd
Kunna Luthens konst värdera,
Blir dock denne herrens dygd
Vördad utom oss av flera.
Gud hölt honom för sin vän
Vi för en bland store män.</i></poem>

<b>Martin Anders Bauch.</b>

Han var som förut nämnt svärson till <sc>Johan Jacob Ermersch</sc>
och dennes hustru, <sc>Anna Maria</sc>, född <sc>Treutiger</sc>. Han blev
nämligen gift med äldsta dottern, <sc>Maria Elisabet Ermersch</sc>.
Ur Kristine kyrkas församlingsböcker hämtas följande
supplerande uppgifter angående nämnda <sc>Anna Maria Ermerschs</sc>
död: »Anno 1718 12 Aug. ward Herrn <sc>Joh. Jacob Ermersch</sc>,
königl. Apotheckers und unsere Teutschen Kirchen Vorstehers
Eheliebste gebohrne Treutiger begraben. Ihres alters etwa
58 Jahre. Der Herr sey gelobet, der Ihres Jammers ein Ende
gemacht.» Modern var således död, när hennes dotter <sc>Maria
Elisabet</sc> firade bröllop, »geschah kurz nach dem Brand
in selig H. President <sc>v. Silentz</sc> Hause,» den 30 april 1721.

<sc>Martin Anders Bauch</sc> var bördig från Güstrow i
Mecklenburg, född den 5 oktober 1693 i därvarande apotek. Sedan
1716 hade han tjänat gesäll hos <sc>Ermersch</sc> och ärvde genom
sin hustru apoteket efter svärfadern. Han fick darvid samma
besvärligheter att dragas med som <sc>Luth</sc>, ty även apoteket
Enhörningen hade brunnit ned vid den stora branden, och det
kostade mycket både pengar och besvär att upprätta den nya
apoteksofficinen. Han begärde därför i början av år 1723
hos Collegium medicum dilatation något år med sin examen.
En långt bättre förespråkare hos Collegium fick han sommaren
samma år i medicine professor <sc>Johan Jacob von Döbeln</sc>
från Lund, vilken tillfälligtvis vistades i Göteborg. Denne
hade åtskilliga gånger fått Collegii höga uppdrag att förrätta
examination med landsortsapotekarne. Professor <sc>Döbeln</sc>
förde <sc>Bauchs</sc> talan i en skrivelse<footnote>Coll. m. akter.</footnote> till Collegium och anhöll,
att <sc>Bauch</sc> måtte vinna den förmånen att här i Göteborg av
professor <sc>Döbeln</sc> och dr. <sc>Kellander</sc> bliva examinerad.
<sc>Döbeln</sc> tog sig därför friheten »om apotekarens i Göteborg Herr
<sc>Bauchs</sc> omständigheter ett och annat att förmäla.»
Skrivelsen, som är dagtecknad Göteborg i Augusti 1723, innehåller
i sammandrag följande: Bemälte Herr <sc>Bauch</sc> är för sin person
i gemen såväl som in arte pharmaceutica<footnote>I apotekarkonsten.</footnote> en vacker, beskedlig
och förståndig man och håller oaktat tidernas svåra medfart
ett försvarligt och gott apotek, arbetar dagligen med särdeles
flit att förmera detsamma så i anseende till dess
nödvändigheter som zirather, på vilka senare största defekten än synes
vara, alldenstund hans vidlöftiga å nyo uppfyllta byggning
honom förmått därmed än någon tid att dröja. Och emedan
sådant med mycket annat hindrat honom att utreda allt som
kunde till en fullkomlig byggning och vackert apotek av Curiöse
pretenderas, så beklagar han högeligen att kungliga Collegii
befallning att resa upp till examen honom till dato varit
omöjeligt skyldigst att efterkomma, varför han vid det tillfälle, att
jag för åtskillige orsakers skull mig nu en tid uti Göteborg
uppehålla och hit återkomma måste, tillåtit mig hos kungliga
Collegium medicum att intercedera, det han måtte vinna den
förmån, att här i Göteborg av mig och doktor <sc>Kellander</sc>
bliva examinerad etc.»

Svaret på denna skriftliga begäran utföll efter önskan.
Kungliga Collegium consenterade, enligt dess skrivelse av den 29

<img>Protokoll hållet vid apotekarexamen i Göteborg den 1 Juli 1724 med<br>apotekaren <sc>Martin Andreas Bauch</sc>.</img>
<img>Se pag. 105.</img>
<img>Se pag. 105.</img>
oktober, att Bauch måtte »in loco»<footnote>På platsen.</footnote> examineras. Examen
förrättades först följande år den 1 Juli. Den 9 i samma månad
kunde professor <sc>von Döbeln</sc> avsända skrivelse om förloppet
vid densamma jämte bifogat och justerat protokoll över de
därvid ställda frågorna. Ur <sc>von Döbelns</sc> brev citeras härmed
följande: »Ehuruväl jag förr bort efterkomma Kungliga Collegii
gunstiga behag och vilja, så har dock mitt sjukliga tillstånd
varit mig till hinder, att jag ej förrän den 1 hujus kunnat hålla
examen. Salig herr doctor <sc>Kellanders</sc> successorem, <sc>H. Dm.
Stobaeum</sc>, har jag mig adjungerat, men ej funnit nu för tiden
rådligt, att apotekaren <sc>Luth</sc> samma examen beviste,
alldenstund begge apotekarne alldeles icke förlikas och söka att göra
varann förtret, vilken intention vid examen bör exulera<footnote>Vara utesluten.</footnote>, så
framt alltsammans ordentligen och till publici påsyftad nytta
skall förrättas. Jag lever fördenskull uti den förhoppning att
Kungliga Collegium lärer mitt gottfinnande uti detta mål
höggunstigt gilla i synnerhet som examen ändock varit rigorös och
vidlöftig nog, som bifogat Protocollum någorlunda kan giva
tillkänna, kunnandes jag dessutom med tryggt samvete
bestyrka, att herr <sc>Bauch</sc> har varit 17 år vid sin profession och
därutinnan så god vetenskap och förfarenhet sig förvärvat,
att han för hela världen kan passa för en habil apotekare, i
det han icke allenast förstår sin profession utan ock förer en
god conduite till var och ens nöje.» etc.

Hans liv bakom apoteksdisken torde förrunnit lugnt och
fridfullt under träget och plikttroget arbete. I Kristine kyrkas
böcker säges om honom följande:	1766 Aug. 21 begrub Dn
Hempe den H. Stadtapotequer <sc>Martin Anders Bauch</sc>, den in
dem 73:ten Jahr plötzlich mit Tode abging — verheurathete
sich in Gothenburg zum 1:ten mahl d. 30 Apr. 1721 mit Jgfr.
<sc>Maria Elisabeth Ermersch</sc>, hatte mit Ihr eine gesegnete
Ehe und 6 lebendige Kinder; trat abermals in den Ehestand
d. 12 Sept. 1729 mit Jgfr. <sc>Anna Elisabeth Faber</sc>, welche bis
ins 26:ten Jahr bey ihm gewesen, aber ohne Kinder. Die
übrige Zeit hat Er als Witwer zugebracht, und seine Kinder
bis ins 3:ten glied gesehen. Dem publico ist Er mit seiner 
Apothec, Rath, That u. Vermögen nützlich gewesen und hat
dahero einen guten Nahmen hinter sich gelassen. Das beste
aber, was an ihm zu rühmen ist, bestehet danin:	Er war ein
Freund des Herren Jesu! Er war die letzte Zeit in täglicher
Bereitschaft.»

Här skall nu anföras en liten episod rörande de bekymmer,
som en välvis lagstiftning kom att förorsaka apotekarkåren i
gemen, däri ingripna våra göteborgsapotekare <sc>Bauch</sc> och
<sc>Luth</sc>.

En kunglig förordning angående brännvinsbränning torde
ha utkommit 1740, som i icke ringa grad inskränkte apotekens
friheter och försvårade laborationerna å desamma. Apotekens
destillationspannor hade nämligen blivit förseglade och
rättigheten till brännvinsbränning tycks ha fråntagits apoteken.
Detta måste nämligen ha varit anledningen till den skrivelse,
som apotekarne <sc>Bauch</sc> och <sc>Luth</sc> i Göteborg den 14 Januari
1741 avsände till Collegium medicum. Denna deras skrivelse
föredrogs vid Collegii sammankomst den 26 Januari och
innehöll en begäran om att Collegium ville hos Kunglig Majestät
underdånigast intercedera om att apotekarne måtte få bränna
så mycket brännvin, som ginge åt till apotekens egna behov,
närmare bestämt efter 12 tunnor spannmål vardera per år och
att deras destillerpannor åter måtte lämnas dem fria till det
dagliga bruk, som respektive apoteks förnödenheter krävde.
Med anledning av denna skrivelse beslöt Collegium att följande
dag genom pedellen till överläggning uppkalla samtliga
huvudstadens apotekare för att med dem rådslå i ärendet. Dessa
senare voro ej så blygsamma i sina anspråk som deras
kolleger i Göteborg utan ansågo sig i medeltal behöva för varje
apotek 5 à 6 oxhuvud brännvin årligen, vartill åtginge 40 tunnor
säd till varje apotek. Collegium fattade därefter ställning till
frågan och sade sig på intet sätt vilja ge anledning till Kunglig
Majestäts nådiga och hälsosamma förbuds överträdande vid
brännvinsbrännerierna, men önskade däremot söka befrämja
apotekens vidmakthållande till det allmännas tjänst och nytta
och trodde, att apotekarne därför kunde vara hulpne, om de
finge tillstånd att bränna 20 tunnor spannmål vardera årligen
för medicinalier, varför det beslöts att Collegium skulle 
intercedera hos kunglig Majestät för sagda antal tunnor spannmål
årligen. <sc>Bauch</sc> och <sc>Luth</sc> torde blivit över sig belåtna med
detta Collegii beslut, som vida överträffade deras djärvaste
förväntningar.

<b>Johan Friedrich von Aken</b>

född 1734, var son till Provinsialapotekaren i Örebro, tituläre
Hovmedicus, <sc>Frans Mikael von Aken</sc> och hans maka
<sc>Margareta Fredrika Bagge</sc>. <sc>Johan Friedrich</sc> fick 1762 titeln
av hovcamererare. I december samma år upplästes i
Collegium medicum en skrivelse från nämnde hovcamererare <sc>Johan
Friedrich von Aken</sc>, i vilken han anhöll om tillstånd att få
avlägga apotekareexamen samt hade till stöd därför bifogat
»dess lärobrev, utgivet Mikelsmessodagen 1757 av apotekaren
<sc>Georgii</sc>».

Ytterligare företeddes ett rekommendationsbrev från
hovcamererarens moder »i stöd av hennes salig mans, hovmedici
<sc>von Akens</sc>, gjorda dispositioner,» men som hovcamereraren
ej kunde uppvisa någon sådan disposition, allena moderns
transport, så höll Collegium betänkligt att tillåta honom
apotekarexamen, innan ett sådant dokument för Collegium
uppteddes. Avsikten var väl att han därigenom skulle vinna
omedelbar kompetens att övertaga faderns apotek i Örebro.
Det upplystes att han vid detta tillfälle blev »till provisor
examinerad».

I mars följande år avled apotekar <sc>Luth</sc> i Göteborg. Då
inköptes dennes apotek, Kronan, av »hovcamereraren och
provisorn vid apoteket i Örebro, <sc>Johan Friedrich von Aken</sc>,
vilken samma år den 14 april utverkade sig Kunglig Majestäts
allernådigaste Confirmation uppå de av Kunglig Majestät
för bemälde dess företrädare å detta apotek utfärdade
previlegier av den 8 Oktober 1724. Och haver herr hovcamereraren
och apotekaren <sc>von Aken</sc> uppå efterfrågan givit tillkänna,
det han icke i handom haver de å detta apotek förr utfärdade
Kongl. Previlegier, vet icke heller om de å något annat ställe
än i Riksarchivo nu i behåll finnas.» Detta är citerat ur
Magistratens skrivelse till Landshövdingen den 16 Dec. 1767.
I övrigt hänvisas beträffande apotekaren <sc>von Aken</sc> till <sc>M.
Lundqvists</sc>: Ett gammalt apoteks historia.

<b>Caspar Sasse.</b>

I ovan omnämnda skrivelse till Landshövdingen av den 16
dec. 1767, som utgjorde magistratens svar på en förfrågan om
källar- och apoteksfriheterna, heter det om apoteket
Enhörningen, »att det intill närvarande tid förblivit inom familjen
och nu innehaves av apotekaren <sc>Caspar Sasse</sc>, som är gift
med dess företrädares, avledne <sc>Martin Anders Bauchs</sc>
dotterdotter, vilket man kan inhämta av de å detta apotek
utfärdade kungliga previlegier och confirmationer (av den 13 Martii
1650, 6 Juni 1665, 21 febr. 1676, 28 November 1679, 23 Martii
1698, 22 Januari 1726 och 20 Nov. 1766.)» Släktföljden och
arvet förmedlades genom en dotter i apotekare <sc>Bauchs</sc> första
äktenskap, <sc>Anna Elisabet</sc>, som blev gift med fältskären
<sc>Meister</sc>. En dotter i detta senare äktenskap, <sc>Anna
Elisabet</sc>, var det, som blev gift med ovannämnde <sc>Caspar Sasse</sc>.
Fru <sc>Anna Elisabet Sasse</sc> var alltså dotterdotter till <sc>Bauch</sc>
och dotterdotters dotterdotter till »stamfadern», apotekets
grundläggare, <sc>Kilian Treutiger</sc>. Under mer än ett sekel
dominerade sålunda kvinnolinjen å Enhörningen så
fullständigt som möjligt. Av brist på manliga arvingar i den
Treutigerska släktkedjan övergingo därför apoteksrättigheterna till
mågarne.

Apotekare <sc>Sasse</sc> lär 1772 börjat anlägga en
apoteksörtagård. Det är dock ej bekant, var den låg någonstans. Då
jordmånen inte syntes honom fullt lämplig för ändamålet,
beslöt han sig två år senare att för ändamålet inköpa en
egendom i Västra Haga. Därigenom vann han även bättre
utrymme, då den förvärvade arealen bestod av 4 stadstomter,
en av dem med tillhörande åbyggnad. Anläggningen var
särskilt avsedd för kultur av främmande medicinalväxter. De
växter, som han ej utan kostnad redan lyckats kultivera i sin
första apoteksörtagård, lät han uppgräva och transportera till
det nyförvärvade området. Anläggning och drift kostade
honom åtskilligt med penningar, varför <sc>Sasse</sc> begärde att få
åtnjuta befrielse från borgerliga onera för sin egendom i Västra
Haga i överensstämmelse med sina privilegier som apotekare.
Magistraten, som behandlade ärendet, ansåg att anläggningen
skulle lända riket till nationel vinst, samt föreslog därför, att
han för den befintliga åbyggnaden borde befrias från
inkvartering och andra onera, däremot ej för de tre obebyggda tomterna.
Man tycktes anse denna befrielse som ett skäligt vederlag för
den grannlaga skötsel, som örtagården tarvade, och kostnaderna
för de växter, som måste införas från utlandet, vilket var en
nödvändig förutsättning för att trädgården skulle kunna
upparbetas till »möjelig höjd». Det är dock ej känt om <sc>Sasse</sc> vann
syftet med sin ansökan.

Under apotekarne <sc>Sasses</sc> och <sc>von Akens</sc> dagar började man
dryfta behovet av ytterligare ett apotek i Göteborg. Redan
1776 tog sig den allmänna opinionen därvidlag bestämdare
uttryck. Folkmängden utanför stadstullarne hade rätt
betydligt ökats. Utom Karlsport hade under årens lopp »förstaden
Haga och Masthugget» vuxit upp. Vid hastigt inträffande
sjukdomsfall bland därvarande befolkning var det omöjligt att
nattetid, då fästningsportarne voro tillslutna, erhålla
medikamenter från stadsapoteken, detta även om amiralitetschirurgen,
som bodde utåt Stigberget, utfärdat ordination på dylika. På
grund av besvärliga erfarenheter av denna art hade ett antal
personer, som voro bosatta i nämnda förstad, ingivit
underdånig ansökan till Kunglig Majestät om ett apoteks anläggande
därstädes. Samtidigt anhöll Farmacie studiosus <sc>Gustaf
Adam Rönnerberg</sc> om allernådigaste Privilegier på detta
apotek.

Stadens båda apotekare fingo naturligtvis tillfälle att inför
Majestätet yttra sig i en fråga, som så ingrep i deras rättigheter
och ekonomiskt så nära berörde dem. I första hand åberopade
de sina privilegier: »Nu som Eders Majestäts högstsalige 
Fader, Hans Majestät glorvördigst i åminnelse <sc>Adolf Friedrich</sc>
i 2 § av dess allernådigaste Previlegier för Apotekaren <sc>Caspar
Sasse</sc> under den 20 November 1766 försäkrat sig i nåder icke
vilja tillstädja utom dessa tvenne apoteker — på det
medikakamenterna måga hava avgång etc.» Samma utfästelse hade
ock Hovcamereraren <sc>von Aken</sc> erhållit.

Ytterligare framlades intyg från Kungliga Amiralitetsstaten
och Ostindiska Kompaniet, som ägde copverdieskeppsvarvet
Viken, att skäl ej funnos till klagomål och att personalen vid
dessa anläggningar både bittida och sent blivit försedda med
goda medikamenter för billigt pris. I dessa intyg instämde
jämväl ägarne till Reparbanan och sillsalterierna i och utanför
Masthugget, landeriägare och lägenhetsinnehavare
därsammastädes. Ingen funnes därför, som hade giltigt skäl att påstå,
att någon sjuk utom staden på långliga tider skulle tagit skada
av brist på medikamenter, till följd av att stadsportarne
nattetid voro slutna. Beträffande farmacie studiosus <sc>Rönnerberg</sc>
framhöllo stadens båda apotekare, att om han finge det
begärda privilegiet, skulle detta vara att förfördela dem i deras
näring och ej nog med dem utan ock stadens handelsmän. Det
vore nämligen sannolikt, att han till sin bättre utkomst
ämnade tillsaluhålla åtskilliga till kryddkrämarhandeln hörande
persedlar och specerier, oaktat det i lag var förbjudet att utom
stadens tullar hålla öppen bod. Dylika varor hörde dessutom
ej farmacien till.

Läkarna i staden hade i frågan en annan mening, som gick
stick i stäv med apotekarnes. Både andre stadsfysicus
<sc>Gråberg</sc>, stadsfältskären <sc>Engelhart</sc> och fältskär <sc>Meincke</sc>
påvisade tvärtom nödvändigheten av ett dylikt förstadsapotek.
<sc>Gråberg</sc> framdrog som stöd för sin åsikt den betydande
folknumerär, som fanns inom ifrågavarande område, och som enligt
hans uträkning belöpte sig till 5875 personer. Denna uppgift
blev genom magistratens försorg rättad av
mantalskommissarien, välbetrodde <sc>Stare</sc>, som genom sammandrag av
mantalslängden kunde uppvisa att folknumerären ej var högre än 1400
personer, »av begge könen och alla åldrar». Båda hade
förmodligen rätt. <sc>Stare</sc> var skyldig att strängt halla sig till
invånarantalet inom förstadens gränser, och han hade därför
formelt rätt. <sc>Gråberg</sc> hade medräknat de ovan uppräknade
folkrika områden, vilka lågo utanför stadens gränser i
Majorna, som denna tid hörde till Örgryte, och än längre ut till
Frölunda.

Magistraten uttalade sig avstyrkande på grund av förebragta
skäl. Frågan hade dock gått framåt så tillvida, att apotekarne
<sc>Sasse</sc> och <sc>von Aken</sc> erbjödo sig att hålla invånarne i förstaden
Haga och Masthugget ett medicinalförråd till handa. <sc>Gustav</sc>
III beslutade i överensstämmelse med magistratens förslag samt
påbjöd apotekarne att efter deras eget anbud hålla sagda
medikamentsförråd tillgängligt för allmänheten.

Efter 13 års tid återupptogs apoteksfrågan, då magistraten
den 14 sept. 1789 på Collegii medici genom
landshövdingeämbetet gjorda anhållan hade att yttra sig över »provisor
<sc>Petterssons</sc> ansökning om previlegier på ett apotek i förstaden Haga
och Masthugget» samt »invånarnes här uti Göteborg och
Masthugget utfärdade och till Collegii medicis yttrande remitterade
kallelse». Magistraten ställde sig även denna gång alldeles
oförstående i saken och ansåg, att något apotek ej var nödvändigt,
så länge förenämnda medicinalförråd underhölles i behörigt
skick samt tillät sig avsluta sin förklaring med, »att ej oberört
får lämnas, det magistraten varken känner provisor
<sc>Pettersson</sc> eller vilka de personer äro, som omförbemälte kallelse
utfärdat», vilket slutinlägg var vittnesbörd nog om den ovilliga
för att icke säga ovänliga ståndpunkt, som magistraten intog
gent emot de mest intresserade parterna.

Nästa gång ärendet återkom på magistratens bord, hade
vederbörande fullständigt ändrat mening. Man hade haft god tid
att besinna sig. Apoteksfrågan hade nämligen ytterligare 14
år fått ligga till sig. Då magistraten den 30 oktober 1793 till
såväl landshövdingen som <sc>K. M:t</sc> avgav sin förklaring över
studiosus pharmaciae <sc>Abraham Bergs</sc> ansökan om privilegier
på ett apotek i förutnämnda stadsdel, var ordalydelsen en
annan än vid de båda föregående tillfällena. Det hette sålunda:
Ehuru apotekarne i staden åtagit sig och blivit ålagda att vid
Haga och Masthugget hålla invånarne därstädes ett särskilt
medicinalförråd till handa; likväl som icke allenast en från
längre tid tillbaka ännu fortfarande allmän klagan över
otillräckligheten — och över den mindre noggrannhet, varmed det
skall bliva skött, nogsamt vittnar, att det icke varit svarande
mot åsyftat ändamål etc. Vidare framhölls, att herr livmedicus
<sc>Engelhart</sc> och assessor <sc>Hjortberg</sc>, enligt deras erfarenhet
från en flerårig praktik, anfört, att besagda medicinalförråd
gjort ganska liten hjälp och att man där ej fått sina recepter
expedierade och att därför ett ordentligt apotek i Masthugget,
som förestodes av en examinerad och edsvuren apotekare vore
högst nödvändigt. Magistraten slöt sin i sannskyldig kurialstil
väl formade skrivelse med »att i betraktande av den ansenliga
folkmängd, som bebor och uppehåller sig i Haga och
Masthugget jämte skeppsvarven och på Elfsborgs Kungsladugårds
ägor såsom ock att denna folkmängd, som genom utflyttningen
efter de tvenne staden övergångna stora eldsvådor mycket
måste vara förökad, till största delen består av fattiga och
mindre förmögna, för bibehållande av vilkas helsa och liv med
så mycken ömmare omsorg bör vakas, som de äro i brist av råd
och tillfälle att hålla sig betjäning av andra och av sådan orsak,
om de vid påkommande sjukdomar skulle mäkta köpa nödiga
medikamenter, likväl i anseende till den långa vägen till staden
antingen måste vara dem förutan eller ock under det någon
person, som kan vara att tillgå, till staden inskickas, emellertid
flera timmar sakna all vård och tillsyn —, magistraten alltså
för sin underdåniga del finner sig både av kännedom om
behovet föranlåten och av skyldig människokärlek kallad att utan
avseende på en eller annan enskild persons fördel, då allmän
nytta och välfärd sökes, i underdånighet tillstyrka ett särskilt
och ordentligt apoteks inrättande i Masthugget —».

Magistratens skrivelse bidrog väl i sin mån till att
apotekaren <sc>Abraham Berg</sc> den 14 september 1794 erhöll kungligt
privilegium på apoteket Lejonet i Masthugget. Onekligen
innebar dock denna rättighet en kränkning av de båda förutvarande
apotekarnes, <sc>Sasses</sc> och <sc>von Akens</sc>, en gång beviljade
kungliga privilegier.

På grund av de sparsamma uppgifter, som stått att finna
om stadens dittillsvarande apotekare, finns knappast mer att
tillägga om dem. De ha samt och synnerligen varit mycket
tystlåtna herrar i tideböckerna, och något annat var väl knappt
att vänta. Inga ha nämligen brukat göra så litet väsen av sig,
som de vilka väl skött sina sysslor och för övrigt gjort var man
rätt. Det synes dock vara obestridligt, att de gamla apotekarne
utgjort en genomgående god uppsättning av skickliga fackmän
och högt ansedda medborgare.

De båda apoteken hade ock alltid haft gott rykte om sig.
Visitationerna av desamma voro enligt statuterna 
överlämnade till stadens ordinarie fysicus. I ett memorial från 1762
omnämnde stadsfysicus <sc>Westman</sc>, att han ingalunda brukade
vart år visitera apoteken, emedan han, »som magistraten även
bekant är, dagligen apoteken besöker samt då förrättar den i
Medicinalordningen påbjudna specialvisitationen». Detta hans
memorial hade inkommit på magistratens bord med anledning
av en skrivelse från den i Uddevalla bosatte provinsialläkaren
<sc>Samuel Naucler-Bure</sc>, som anmält sig vara sinnad att den
7 december 1762 börja visitation på apoteken i Göteborg och
till den ändan begärt, att kunglig livmedicus <sc>Carl Didrik
Engelhart</sc> samt assessoren doktor <sc>Johan Westman</sc> och herr
doktor <sc>Johan Schröder</sc> jämte herrar regementsfältskärer
<sc>Meister</sc> och <sc>Rütz</sc>, alltså hela den samlade medicinalstaten i
Göteborg, måtte anmodas vid detta tillfälle klockan 9 om
morgonen vara honom till mötes på apoteket Enhörningen, »på det
visitationen desto lagligare måtte försiggå». Därav blev dock
intet, doktor <sc>Naucler</sc> befanns vara utan befogenhet att
visitera i Göteborg och fick vackert stanna hemma.

Magistratens mening om stadsapoteken kom till synes i den
förut citerade skrivelsen till landshövdingen 1767.
Magistraten sade sig däri nämligen »intet annat förmärkt, än att begge
dessa apoteker, vilka äro att anse för de största i riket och
varifrån medikamenter till de i upp- och lantstäderna uti de
närmast härintill gränsande län och provinser inrättade smärre
apoteker merändels pläga hämtas, alltid varit i gott stånd
samt med goda och tillräckliga medicinalier försedde, såsom
ej heller någon klagan däröver försports, att prisen å
medicinalierna blivit för högt taxerade, varöver ock herr
assessoren och stadsfysicus doktor <sc>Mathias Gottlieb Schulz</sc> avgivit
bevis».

Apoteken tyckas ock ha gett sina respektive innehavare god
bärgning. Som nämnts hade ju apotekaren <sc>Luth</sc> till och med
tjänt sig rik och efterlämnade för sin tid en stor förmögenhet.
Säkert är att göteborgsapoteken ekonomiskt sett hörde till de
bästa i riket.

Annorlunda lär det varit ställt ute i landsorten på de
förutnämnda uppstadsapoteken. De synas ej ens ha gett sina 
innehavare skälig utkomst; åtminstone i Västergötlands
småstäder måtte apotekarne dragits med ren misär.
Provinsialläkaren i Skara, <sc>Lars Brandelius</sc>, har lämnat ett otvetydigt
vittnesbörd därom i en svartmålning om apoteken, som han låtit
införa i tidskriften »Läkaren och Naturforskaren» för år 1794.
Han ansåg visserligen apoteken i länet passabla, men, skriver
han, »när ett apotek skall finnas i var småstad, tvenne i Skara
och flere sockenapotek på landet; när de flestas hela
rörelsekapital roullerar på 200, högst 300 riksdaler specie för
medikamenter på ett helt år, är det lätt att finna, hurudana de kunna
vara. Apotekarnes förnämsta och mesta yrke är
brännvinsförsäljningen och det enda varå de soutenera; hade de inte det
och kanhända någon liten annan bihandel, vore det visst
omöjligt att hålla apotek i Falköping, Skövde och flerstädes. Jag
vill intet nämna, det förmögnare folk och ståndspersoner
vanligast hämta från Göteborg eller Uddevalla sina husprovisioner
av medikamenter och jämväl dela med sig åt allmogen, vilket
ock i sin mån verkar till apotekens försämring».

Det bör ej vara olämpligt avsluta detta kapitel med en
apotekaranekdot, hämtad direkt ur Collegii Medici allvarliga
protokoller. Närmaste anledningen till densamma var de
hemliga läkemedel, som under namn av »de Halliska apoteken»
redan under den tidigare delen av 1700-talet, omkring 1720,
inkommit i riket och hade god åtgång både på apoteken och i
den allmänna handeln till långt fram på 1800-talet.
Förhållandet var det, att stadsfysicus, doktor <sc>Kellander</sc> i Göteborg,
i November 1722 tillskrivit Collegium om »de Halliska
apotekens införande». <sc>Kellanders</sc> brev blev vid Collegii
sammankomst uppläst av assessor <sc>Nordenheim</sc>. Kellander hade
beklagat sig över att de Halliska medikamentens försäljande i
Göteborgsorten beredde både honom och apotekarne på
platsen stor skada. Collegium tog saken kallt, och det svarades
att sådant skedde allestädes i landet. Därefter heter det, inföll
assessor <sc>Wolluhn</sc> »att han har en patient vid S:t Clara, som
velat bruka de <sc>Halliska</sc> pillerna, men att han honom avrått,
dock sedermera tillstått, varav han brukat 7 stycken utan effekt,
vilka kostat mer än 24 öre hos <sc>Grevesmöhl</sc>, varandes alltså
Georgii en menedare, som emot Kongl. Medicinae Förordningen
22 § införskriver Composita, varest sådant expresse förbjudes».
Vid uppläsningen av detta protokoll den 17 december utlät
sig herr vice preses <sc>von Hoorn</sc>, att assessoren <sc>Wolluhn</sc> hade
haft orätt. Ty de Halliska pillerna voro icke några composita
utan arcana.

*
</chapter>
<chapter name="Fältskärerna och Stadsbadarne">
<h2>FÄLTSKÄRERNA <sc>och</sc> STADSBADARNE.</h2>

<big><big>F</big></big>ÄLTSKÄRERNA i Göteborg hade haft sina föregångare i
den köpstad, som på grund av tidens hårdhänta framfart
lades platt öde för att ej vara i vägen för sin avläggares ostörda
utveckling. Platsen hette som bekant Nylödöse och bevaras
numera i minnet genom namnet Gamlestaden. Källorna till
denna Göteborgs föregångare med det oblida ödet äro
ingalunda så obetydliga, tack vare stadens bevarade domböcker,
de s. k. Nylödöse Tänkeböcker.

I dessa tänkeböcker, som omfatta slutet av 1500- och början
av 1600-talet, omtalas flera i staden bosatta fältskärer eller
bårdskärer, som deras titel lydde. Stadens borgare voro ett
hetlevrat släkte och fingo mycket god användning för sina
bårdskärer, som på detta borgerskap flitigt övade sin
färdighet i den lilla kirurgin. Titt och tätt råkade nämligen
stadsinvånarne i luven på varandra. Vanligen stannade det vid
»pust och blåmärken», men mycket ofta blänkte knivarne,
och minnesbetor blevo utdelade, som bårdskärerna fingo hela.
Minst tre eller fyra bårdskärarstugor funnos vid sagda tid i
Nylödöse; ingen av bårdskärerna var dock svensk. Där
omtalas Mäster <sc>Jöran Bårdskär</sc>, Mäster <sc>Hans</sc>, ytterligare en
annan <sc>Hans</sc> med tillnamnet <sc>Nehusen</sc> och Mäster <sc>Zacharias</sc>.
Mera i förbigående omnämnas Mäster <sc>Dönicius</sc> och Mäster
<sc>Påvel</sc>.

År 1600 fingo bårdskärerna magistratens förständigande att
giva byfogden tillkänna, vad skada de helat och voro
hemfallna till 40 markers böter, om de underläto denna
bestämmelses efterföljd, alltså en första början till kirurgisk kasuistik.

Bårdskärarlönen tycks ej ha understigit 2 mark och uppgick
ofta till 8 mark och mera. Det fanns dock en liten hake i
avseende på ersättningen till bårdskärerna. Det var nämligen
så, att om en av stadens bårdskärer tog en skada »under sin
hand», men ej kunde hela den, så hette det enligt
bårdskärarreglerna att »han skall och bör efter bårdskärarnas vis och sätt
ej hava mer än halva lönen.» För undvikande av tvistigheter
uppgjorde man därför ofta muntligt eller skriftligt avtal och
förbehåll om arvodet, och flera exempel gåvos på rättsligt
efterspel. Sålunda hade Mäster <sc>Dönicius</sc> någon gång år 1586
lagt <sc>Per Andersson</sc> ned under sin hand och hade lovat att
göra honom färdig av den sjukdom, som han hade, men drog
innan dess bort från staden och hade därigenom brutit sitt
löfte. <sc>Per Andersson</sc> hade i förskott givit Mäster <sc>Dönicius</sc>
något silver, som lämnats i förvar hos <sc>Henrik Persson</sc>, men
då Mäster <sc>Dönicius</sc>, som lovat komma åter vid Larsmesse att
försvara sin sak, underlät detta, så blev <sc>Per Andersson</sc>
tilldömd sitt silver igen och <sc>Henrik Persson</sc> fick det honom
igen inför rätten. <sc>Jöran Bårdskär</sc> kunde i en liknande
svävande situation försvara sig med, att han endast villkorligt
tagit vederbörande under behandling och hade därpå två mans
vittne.

För övrigt är det nästan uteslutande de gode bårdskärernas
privatliv, som man får några glimtar av i Tänkeböckerna.
Därvidlag skulle man helst vilja instämma med vad kung <sc>Gösta</sc>
helt rättframt skrev till Nylödöse borgare, då han i oskrädda
ordalag kallade dem för några svin, d. v. s. han avsåg närmast
deras ohyvsade och framfusiga sätt i att sköta köpenskaperna
med utlänningarne, och när han en annan gång läxade upp
dem, liknande dem vid sagans Markolfus, som inte kunde finna
ett träd, där han hade lust att hänga sig i. Med bårdskärernas
kollegialitet var det si och så. När mäster <sc>Hans Nehusen</sc>
1603 kom inflyttande till Nylödöse från Marstrand mottogs
han ej allt för älskvärt av kollegerna. Sålunda hade Jöran
<sc>Bårdskär</sc> i <sc>Olav Bryngelssons</sc> gård skällt honom för en
utstupad tjuv och skälm, som blivit kåkstruken hos de danske
— Marstrand var den tiden danskt. — Antagonisterna
träffades sedan på rådstugan, där <sc>Jöran</sc> till anklagelsen svarade
hårt nej; dock hade <sc>Jöran</sc> framlagt en sedel, som var avskrift
från Marstrands tänkebok, men efter Jöran hårt nekade samma
skällande »så äro de båda vänligen och väl förlikta med 
varandra». Några dagar tidigare hade <sc>Hans Nehusen</sc> blivit med
slag tilltygad av den på platsen äldre <sc>Hans Bårdskär</sc>, som
dessutom brukat mun på honom och skällt honom för
kvacksalvare. Stadens överhet fick lysa fred mellan parterna, »men
vilken som överträder skall hava förbrutet edsöret». Mäster
<sc>Jörans</sc> hustru hade gjort det, som än värre var, och ränt en
kniv i ryggen på Mäster <sc>Hans</sc>. Man vet knappast, vad man
skall tro, om vad som försiggått dem emellan, då hon påstod
sig hava blivit tvingad därtill. Mäster <sc>Hans</sc> bredde
enskildhetens slöja däröver, då han vägrade ingå på svaromål i egen
sak, samt förhöll sig mot rätten i högsta grad genstörtig,
föraktande både borgmästare och råd, samt ironiskt tillsade dem,
»det måtte I, gode män, säga, vad jag skall svara härtill».
Lägg härtill något av de andre bårdskärarnes meritlista. Mäster
<sc>Påvel</sc> var anklagad av <sc>Albrekt Nilsson</sc>, att ha på det sista
kränkt hans syster, då han haft henne under bårdskärarhand
för ett ont ben, och Mäster <sc>Zacharias</sc> hade ej heller vunnit
den bästa reputation, helst hans moder Karin var hållen för
trollkona.

Den som gjorde sig mest gällande bland stadens bårdskärer,
var Mäster <sc>Jöran</sc>. Han blev nämligen hugnad av borgerskapet
med flera av stadens värv. Han var sålunda rådman därstädes.
Allt som oftast visade han prov på ett häftigt och elakt lynne
samt var egensinnig och påstridig. Han hade till och med vågat
bära hand på själve herr <sc>Lars</sc>, kyrkopräst i Lödöse, samt
slagit honom »blå, blodiger och fulsår på näsan» samt uppträdde
tredskande och ohörig mot borgmästare och råd. Som den
talföre man han var, vädjade han inställsamt till menigheten,
»om någon fattig eller rik, ung eller gammal vet något att
beskylla honom för, medan han i byn byggt och bott haver.»
Härtill svarade honom menigheten, att de om honom inte visste
annat än ära och gott. Hans anseende var därigenom i hans
egna ögon återställt och offentligen bekräftat. Mäster <sc>Jöran</sc>
var ekonomiskt ej illa situerad och hade två bostadshus på
sin tomt. När han 1593 hade fört upp sitt nya hus, lät
magistraten föreskicka gode män att så yttra sig över Mäster <sc>Jörans</sc>
nya bygge, att det skedde varken staden eller <sc>Jöran</sc> något
förnär. Så hade de synat och skådat, »att den ena gatan är
så bred som den andra, och så som byggnaden är satt, skall
hon bliva ståndande. Men vad staketet och det gamla huset
belangar, så skola de nedrivas och sättas upp efter gamla
rännstenen, som löper från grunden nedåt gatan.» Inte heller
på den tiden var byggnadsnämnden allt för nådig att ha att
göra med. Detta tyckte ej heller Mäster <sc>Jöran</sc>, som tvärt
om för sin del fann, att det skulle ske honom »våld och orätt».
Av obekant anledning uppsade Mäster <sc>Jöran</sc> 1596 sitt
borgerskap och fick skottsbrev, men återkom till staden 1600, avlade
ånyo borgared samt betalte sina 1½ marker i
burskapspenningar. Efter sin återkomst återinträdde han i flera av sina extra
sysslor, blev sålunda kyrkovärd och förvarade kyrkans
penningar, utsågs till taxeringsman, att uppbära »fiskeskatten»,
var till och med anlitad som förlikningsman. Slutligen valdes
han ock som ölvrakare, en syssla som bestod i att probera det
från utlandet inkomna ölet, och delade han detta angenäma
uppdrag med <sc>Peder Gunnarsson</sc>. Ingen fick köpa av det
inskeppade ölet förrän vrakarne övertygat sig om varans
godhet och märkt kärlen med stadens »bränne». Uppdraget
renderade sin utövare en ersättning av 6 öre lästen »och det öl,
som intet gott är, skall icke bliva här uppskeppat», som det
heter i rådstuvurättens protokoll därom.

De biografiska drag, som letas upp i domböcker, sätta väl i
allmänhet ej föremålet i någon förmånligare dager. Det är
blott sällan ämnen av uppbygglig art, som däri av
tingsskrivaren för eftervärlden antecknas; fast mer får han syssla med
människornas mindre tilldragande sidor och porträttet blir
inte bara fult utan också olikt. Nylödöse tänkeböcker skilde
sig ej från andra domböcker i detta avseende. Det berättas en
gammal fabel, vilken som så många andra handlade om en
vandrare. Han kom gående bygatan fram. På var sin sida om
den lågo de små stugorna. Mannen bar en något ovanlig dräkt,
ena halvan ljus och den andra mörk. Folket i stugorna voro,
som ju är lätt att förstå, nyfikna på mannen, som strök förbi
utan att göra sig något ärende hos dem. När han försvunnit
i vägkröken och var utom synhåll, kunde man ej ge sig längre
till tåls utan måste tala vid grannarna, vad det kunde varit
för en stryker, som gått förbi. Men då fick man se, att det
snart var slut med grannsämjan. De som bodde på ena sidan
vägen bedyrade att karlen burit ljusa kläder, men grannarne
mitt emot kunde våga livhanken på, att han haft mörka. Det
är uttytt, människorna äro svarta eller vita allt efter vilken
sida, man ser dem ifrån. Om detta betraktelsesätt kunde
tillämpas på bårdskärerna i Nylödöse skulle de säkert framstått
i en ljusare dager, än när man nu tvingats se dem med
rådstuvuskrivarns ögon.

Det är nämligen all sannolikhet för att de bland sina
nylödöseborgare hade det bästa anseende åtminstone för duglighet,
om de också inte voro så dristiga och vågsamma som
forntidens sårläkare. Det berättas av <sc>Saxo</sc> en historia om en
tilltagsen bondekirurg, som behandlade den väldige kämpen
<sc>Starkodder</sc>. Den senare hade en gång deltagit i ett väldigare
nappatag och hade därunder fått magen uppfläkt, så att
inälvorna föllo fram. Då kom händelsevis den unge bonden
honom till hjälp, lade inälvorna åter till rätta samt förband
såret med vidjor och körde slutligen den gamle kämpen på
sin vagn till konungaborgen. Så framstående och hjälpsamma
kirurger voro nog ej bårdskärerna i Nylödöse.

Den senare hälften av 1500-talet var en stor tid för
barberarkirurgin, som hade fått sin reformator och nydanare, den
i sin konst benådade fransmannen <sc>Ambroise Paré</sc>. Med
honom skedde i yrket en uppryckning, som skulle få de mest
vittgående följder för hela dess framtida gestaltning. Det är
inte otänkbart, att även till denna lilla avkrok nådde ett
böljesvall utifrån vida världen och att ryktet om den store
barberarkirurgen i Frankland störde lugnet och det goda
medvetandet hos hans obetydliga ämnessvenner i Nylödöse. Kanske
rent av någon av hans berömda och omstridda skrifter förirrat
sig ned i <sc>Sven</sc> Bokförares (bokhandlares) boklåda, om den
också ej föranledde något djupare begrundande av
vederbörande.

***

Fältskären <sc>Jan Lithel</sc> från Göteborg tycktes ha varit
ett familjens rötägg, som avpressade sin gamla moder, änkan
efter fältskären <sc>David Morter</sc> därstädes, ej endast kontanter
utan ock många tårar. När han en dag anno 1711 lämnade
fädernehemmet i Göteborg för att bege sig ut i vida världen
på äventyr, levde ännu hans styvfader. Denne var dock vid
denna tidpunkt frånvarande och stadd på resa åt Ostindien.
Obekymrad därom tillägnade sig unge <sc>Jan</sc> vid sin avfärd som
god pris för egen del en fadern tillhörig sadelmundering med
schabrak, pistoler och värjor. Ej omöjligt är, att han ställde
sin väg till det soliga Spanien. Han hade nämligen uppdrag
från hemmet att därstädes för sin moders räkning och profit
försälja 12 peruker till ett pris av 210 mark; följande år erhöll
han en ny sändning på fem peruker till 80 marks värde. Någon
redovisning hos sin kära moder företedde han dock icke. Några
år längre fram i tiden tycks han återvänt till Sverige, begick
därunder ett dråp i Karlskrona, men synes ha klarat sig undan
rättvisan, bilan och blocket, eftersom man finner, att hans
moder efter denna händelse varit tvungen att göra ytterligare
utlägg för sin son. Hon lät nämligen ekipera honom från
topp till tå med en dyrbar fältskärsmundering. Denna bestod
i detta speciella fall av följande persedlar: En blå klädesrock
med bordalufoder, en fin brun klädesväst med guldgalloner
och till ombyte en blå klädesväst med breda silvergalloner
samt gjutna silverknappar, blå, fina klädesbyxor med
silvergalloner, ostindiska underkläder av silke och ostindiskt
silkesärmförkläde, röda redgarnsstrumpor och vita bomullsstrumpor
etc., spansk peruk och en fin svart hatt. Utstyrseln
fullbordades medelst en silvervärja till 30 markers värde samt
slutligen för att <sc>Jan</sc> åter skulle kunna göra sin fortune inom
facket ett fältskärsbindtyg med instrumenter till 6 dalers värde.

Vart han sedan tog vägen eller till sist hamnade, är ej känt.
Han tycks dock redan 1716 avlidit, efterlämnande änka, som
senare gjorde rättsanspråk på sin salig mans arv efter hans
fader. Det var därigenom, som det kom i dagen, att han inte
just alltid varit mors bästa pojk. Det var nämligen i moderns
moträkning, som det redogjordes både för ett och annat av
de dryga omkostnader, hon måst ikläda sig för honom och
särskilt för den nu uppräknade blå klädesdräkten med
silvergallonering och tillhörande silvervärja. Om denna prydliga och
klädsamma fältskärsuniform varit svensk eller spansk eller
kanske tysk vill jag låta vara osagt. Färgen var ju dock av
den patriotiska kulören.

Huruvida våra vanliga stadsfältskärer hade någon
kännetecknande klädsel är mig obekant. Deras verkstäder däremot
måste vara försedda med igenkännings- eller vårdtecken.
Fältskärsverkstaden eller fältskärsstugan måste utmärkas genom
en skylt med fyra stycken mässingsbäcken, och det var mycket
viktigt att det just var fyra sådana. Det kunde nämligen
misskreditera skrået, om någon chirurgus eller fältskär
skyltade med ett, två eller tre bäcken, ty därigenom kunde en för
skråets heder och anseende betänklig förväxling ske med
badarskrået, som tidvis haft rättighet att skylta med tre
bäcken. Ursprungligen hade angående badarne stadgats, att
de som skylt skulle uthänga tavla »med badekoppor och
badekvast» jämte ett mässingsbäcken. En sådan bestämmelse är
daterad Göteborg den 18 Maj 1658 och införd i
överståthållaren <sc>Schering Rosenhanes</sc> brev till underståthållaren <sc>Udde</sc>;
längre fram, år 1663, blev dem emellertid tillåtet att som skylt
uthänga tre bäcken med något märke till åtskillnad från
fältskärerna, vilken rättighet dock fråntogs dem redan 1675, då
de ålades att som vårdtecken återtaga den förut omnämnda
badetavlan jämte ett bäcken med kvast uppsatt på detsamma.

Fältskärer hade funnits i staden allt sedan dess första
tillblivelse. År 1625 omnämnes en holländare mäster <sc>Jochom
Barbier</sc>, som »heeft onkosten gedaon aan medicamenten van
de twee bootsgesellen die de hant souden gemist hebben end
begenadicht bleven»<footnote>Haft omkostnad för medikamenter till de två båtsmän, som skulle mista
handen, men blevo benådade.</footnote> och till vilken utbetaltes »de somma
von twee ryckxdalder die den geeren President sampt de raet
beloff habben to Petaelen, noch eenen ryckxdaler voor den
geenen, die de hant affgehoubben worden, datum
Gottenborgh den 20 Aprill a:o 1626<footnote>En summa av två riksdaler, som den ärade presidenten och rådet lovat
betala, dessutom en riksdaler för den på vilken handen blev avhuggen.</footnote>. Mäster <sc>Jochom</sc> kvitterade
summan på följande sätt: Ich <sc>Joochum Wetzell Barbier</sc>
habe aus <sc>Andreas Amsson (Amundsson)</sc> empfang 4 thaller
3½ mark.


<b>Daniel Johan Gertner.</b>

Den förste mera framstående mannen av facket, som slog
sig ner i Göteborg, var regementsfältskären <sc>Daniel Johan
Gertner</sc>. Strax efter sin ankomst till staden avlät han den
12 Maj 1667 till magistraten en introduktionsskrivelse, som
ej är avfattad utan en viss pondus och självkänsla. Det heter
i densamma: För att vinna större erfarenhet i min konst har jag
försökt mig både här och där och har ock låtit anställa mig
som regimentschirurg i Cronan Sveriges krigsstat under 7 års tid.
Nu har jag äntligen beslutat mig för att bege mig i lugnare
förhållanden, och därvid tjäna Gud och min rätt och ärligen här
slå mig ned, efter som denna plats, så länge jag befunnit mig
hos min generalmajor <sc>Rutger von Ascheberg</sc> hela tiden
tämligen fallit mig i smaken och således ingivit mig en icke ringa
lust att välja den till min framtida uppehållsort. Vore därför
sinnad att stanna över här denna vinter för att erfara, om jag
för framtiden kan förtjäna mitt bröd härstädes och skall fatta
avgörande beslut efter förloppet av denna provtid.

Provtiden tycks ha utfallit efter önskan.

När <sc>Gertner</sc> slog sig ner i Göteborg, fanns där redan en
fältskär av välgrundat rykte vid namn <sc>Eugenius Fistulator</sc>,
men dessutom hade en »balberer» med det äktsvenska namnet
<sc>Anders Bengtsson</sc> börjat praktisera i staden. <sc>Anders
Bengtsson</sc> ansågs undermålig i konsten av sina båda åtminstone
i egna ögon överlägsna samtida. De påbördade honom, att han
varken tjänat lärling eller gesäll. Som ärliga mästare vore det
under deras värdighet att byta ord med en sådan stympare,
fuskare och patientförstörare. De fordrade, att magistraten i
kraft av sin myndighet alldeles skulle förbjuda honom att driva
detta hantverk.

Egentligen var det <sc>Gertner</sc>, som fordrade det. <sc>Fistulator</sc>
var med som blindpipa. Han föreföll vara allt för beskedlig
att vilja komma <sc>Anders Bengtsson</sc> till livs.

Knappast har det funnits ett skrå, som haft mer utpräglad
självkänsla och varit ömtåligare om sin värdighet än
fältskärsskrået. Egentligen var det ej så mycket att säga därom. De
verklige fältskärerna hade genomgått en ytterligt sträng
fostran och utstått hårda läroår först som lärlingar hos sina mästare
och sedan som deras gesäller. Sin förnämsta utbildning i det
blodiga hantverket vunno de i dessa de ständiga krigens
århundrade på slagfältens förbandsplatser, än erbjudande sin tjänst
åt den ena armén och än åt den andra, uppsökande de
europeiska krigsskådeplatserna på vitt skilda håll. Man kan
därför lätt förstå att de bäste och de skickligaste av dem fingo en
grundlig känning med livet och förvärvade en sinnesnärvaro
och kallblodighet, som kommo få andra till del. Men ej nog
därmed, de fingo ock vida vyer och erfarenhet om länder och
folk, allt som allt bidragande till att öka deras uppskattning
av sig själva och sitt skrå. De voro därför inte måttligt kaxiga
mot sina ämbetsbröder av andra ordningen och än mer mot
det slags fältskärer, som voro »utan lärobrev». Gertners ovilja
mot Anders Bengtsson blev därigenom kanske lättare
förklarlig.

<sc>Anders Bengtsson</sc>, som var borgarbarn i staden, blev
honom ej svaret skyldig, utan mätte <sc>Gertner</sc> i en längre
svarsskrivelse skäppan full, frågande honom om det kunde
vara så berömligt för <sc>Gertner</sc>, att bönder och käringar lagade
de patienter, som måste gå ohulpna från honom och begärde
retsamt och spefullt, att <sc>Gertner</sc> måtte ge attest över sitt
mästerstycke med rådmannen <sc>Anders Amundson</sc>, med
vilkens botande han kapitalt misslyckats; i lika måtto förevitades
<sc>Gertner</sc> beträffande segelmakaren under Ekeskogen;
segelmakaren hade en lång tid legat under <sc>Gertners</sc> kur, men
lämnades ohulpen, fast han sedan av en annan sådan, som
<sc>Gertner</sc> kallade för pojke, nämligen <sc>Anders Bengtson</sc>, blev
god gjord. Därför syntes det <sc>Anders Bengtsson</sc> skäligare om
<sc>Gertner</sc> ville antasta de bönder och käringar, som korrigerat
honom i hantverket och läte <sc>Anders Bengtson</sc> bliva
oturberad, »emedan jag är ett borgarbarn och min konst hos en
berömlig mästare lärt» etc. Till bestyrkande av sin
konstförfarenhet företedde därvid <sc>Anders Bengtsson</sc> en hel del
attester från botade patienter. Dessa intyg utmärka sig genom
måttfullhet. Genom sin vördnadsvärda ålder av över 250 år
ha dessa dokument förvärvat en viss grad av antik raritet,
varför det onekligen kan ha sitt intresse att titta litet närmare på
dem.

I samlingen återfinnes ock segelmakarens under Ekeskogen
attest. Den löd:

Haver jag undertecknad fallit min arm utur led opp i axeln,
och haver mäster <sc>Anders</sc> satt armen i led igen och gjort sitt
bästa därtill som en ärlig mäster, så att jag haver honom intet
emot att skylla än det gott är.
<br>
Göteborg den 22 Februari Anno 1672.
<tab><tab>
<i>Welam Segelmakare</i>.

Nästa intyg i ordningen vittnar om att <sc>Anders Bengtsson</sc>
dock vunnit en icke obetydlig manuel skicklighet i sitt
hantverk. Betyget lydde:

Emedan såsom jag undertecknad för något år tillbaka var
behäftad med en stor och häftig sjukdom, stenen, vilken så
hårt hade överhanden tagit, att jag om min vidare hälsa
alldeles tvivlade och därav förorsakat söka någon bekvämlig
läkare, som mig ifrån sådan skada befria kunde, då jag även
fick anledning till Mäster <sc>Anders Bengtsson</sc>, vilken mig
M. G. H. (med Guds hjälp) sådant fel kom till verklig hjälp
och undsättning i det ham M. G. H. för bemälta skada mig
således helade, att han med en särdeles snällhet skar rören upp,
varigenom han sten M. G. H. tog, så att jag näst Gud må
honom därför berömma, att han en orsak var till min hälsa och
Restitution, vilket jag uppå begäran honom till en liten attest
icke haver kunnat förvägra, datum Göteborg den 7 April
A:o 1672.<tab><tab><i>Sven Håkansson</i> i Ytterstaden.

Ytterligare finnas intyg från <sc>Amund Murmester</sc>, som blivit
»gruveligen illa bränd» vid en eldsvåda, och »vilken stora och
svåra skada <sc>Anders Bengtsson</sc> Balber haver helat», från
<sc>Pieter Canter</sc>, att han: »Helat mitt lår, som var av opp ved
livet» och »som en ärlig Mester curerat». Utom de omnämnda
finnas ytterligare sju attester, alla på olika sätt vittnande om
det stora förtroende han åtnjöt, samt att han varit »en ärlig
kär» etc. . .

Den intressantaste av attesterna hade lämnats honom av
den Mäster <sc>Hans Bengtsson</sc> från Högen, hos vilken han synes
varit i lära och lyder ordagrant:

Denne Seddel wisar Mäster <sc>Anders Bengtsson</sc> haver farit
med mig för <sc>Balber</sc> A:o 1666 härifrån och åt Portugall,
därifrån blefvo vi oppförde åt Kaliss, hos mig sig redelig förhållit
i all sin embetsgörande, och sedan därifrån med Hållendtsk
åt Gelissen och tillbaka igen och sedan därifrån åt Hamborgh
med Captin <sc>Jörren</sc> hem. Detta ifrån mig till attest
<br>
Götheborgh den 10 Februari A:o 1671.
<tab><tab>
<i>Hans Bengtsson</i>, Höghen.

Detta illa hopkomna intyg verkar dock ärligt och
vederhäftigt och tydligt är i alla fall att <sc>Anders Bengtsson</sc> varit
ute och sett sig inte så litet om i världen samt därunder haft
tillfälle till övning i yrket. Om han också inte kunde lysa med
lika stora meriter som <sc>Gertner</sc>, så förefaller det dock som
<sc>Gertner</sc> gjort klokast i att låta <sc>Bengtson</sc> vara i fred, »helst
<sc>Bengtson</sc> i staden både född och sin konst lärt hade». Han
begärde ock hos magistraten att »såsom ett borgarbarn
handhavas och icke under fötterna trådas». Man får väl hoppas
att han fick sin billiga önskan uppfylld.

<b>Johan Lyders.</b>

Under de sista decennierna av 1600-talet bodde i staden
en fältskär vid namn <sc>Johan Lyders</sc>, regementsfältskär vid
Västgöta Kavalleri. Sedan regementet efter krigsåren i Skåne
och den svåra kavalleribataljen vid Lund blivit hemförlovat,
bosatte sig <sc>Lyders</sc> i Göteborg, där han tillhandlat sig ett
hemvist för sig och de sina för att äntligen efter ärr och strapatser
få njuta litet lugn på gamla dagar. Den gamle uttjänte
fältskären synes ha varit mycket väl anskriven hos kung och
överhet, som gåvo honom det vitsordet »att han en långlig tid
uppvaktat och alltid flitig sig vederbörande (till) gott nöje ervist».
Dessutom tillstod man, att han i krigen utstått svåra
travailler och lidit stor skada till sin egendom av fiendernas infall under
pågående krig. Det ansågs därför ej mer än rätt och skäligt,
att han och hans hustru fingo enligt hans underdåniga
anhållan frihet från all borgerlig tunga och inkvartering för makarnes
gård i Göteborg, helst han hörde till de fältskärer, som hemma
ingen borgerlig näring idkade, allt detta enligt det öppna brev,
som för honom blev utfärdat av <sc>Karl</sc> XI från
huvudkvarteret i Höör den 10 oktober 1678.

Denne Mäster <sc>Johan Lyders</sc> har på sista tiden i dessa dagar
fått ett slags minnesmärke av stadsfullmäktige i Göteborg,
som efter honom namngivit en av stadens gator, den i Örgryte
belägna Mäster Johansgatan. Mäster <sc>Johan</sc> innehade
nämligen från 1682 ½ kronohemman Lunden i Örgryte, som
enligt 1680 års jordebok »påföres Västgöta Cavalleri». Till
hemmanet Lunden hörde ock sedan urminnes tid kvarnfallet och
kvarnen vid Underås kyrka. Det heter i de gamla handlingarne
från 1703, att stombönderna och överåsbönderna hyrde kvarnen
av den man, som för detta haft Lunden i bruk vid namn
<sc>Johan Lyders</sc> och betalte honom därför årlig lega. På detta
sätt hade Mäster <sc>Johans</sc> namn blivit bundet vid Örgryte och
på sistone som sagt förvärvat den form av odödlighet, som
stadsfullmäktiges gatunamnskommitté förärat detsamma.

<b>Jacob Lundberg.</b>

Vi övergå nu att tala om stadens förste ordinarie
stadskirurg, <sc>Jacob Lundberg</sc>. Magistraten mottog från den i
huvudstaden bosatte direktören över rikets barberare, <sc>Hans
Schultz</sc> eller <sc>Shylt</sc>, som han ock lär kallats, en i ampla former
utfärdad attest om <sc>Lundberg</sc>, daterad den 14 augusti 1696,
vari först omnämndes, att Mäster <sc>Jacob Lundberg</sc> från
Göteborg infunnit sig för det lovliga Collegium chirurgicorum,
därvid presenterandes en rekommendation av den ädla,
välvisa magistraten i sagda stad, varutinnan högbemälda
magistrat begärde honom till stadsbarberare. Därefter blev han,
fortsätter <sc>Schultz</sc>, i närvaro av kunglig majestäts förste
livmedicus, herr doctor <sc>Urban Hierne</sc> utav åtskilliga därtill
förordnade mästare den 26 och 30 Juni, den 7, 21 och 30 Juli
i Chirurgin med tillhöriga manuale operationer ordentligen
examinerad samt visade därunder sin capacitet och skicklighet
allom och var och en i synnerhet till gott nöje. En månad
senare befanns <sc>Lundberg</sc> ha tillträtt sin livligt åtrådda
befattning, som Chirurgus Gothoburgii ordinarius, med vilken splitt
nya titel han undertecknade sina skrivelser. Befattningen var
oavlönad, varför <sc>Lundberg</sc> naturligt nog anhöll om att bliva
benificerad och handhavd med vissa privilegier. I sin skrivelse
därom till magistraten betonade han särskilt den fem dagar
långa rigorösa examen, som han i Stockholm undergått i alla
materia chirurgica samt åberopade Collegii Chirurgicorum
brev och attest däröver. I synnerhet ville han hos
magistraten begära, att inga regementsfältskärer, om också i staden
boende, måtte tillåtas att intränga sig i hans profession samt
att inga »bönhasar» och fuskare måtte efterlåtas att
åderlåta, raka hår och skära skägg. Då denna hans billiga begäran
stod i full överensstämmelse både med skråordningen och
kongl. majestäts allernådigaste brev till Excellensen General
<sc>Schönleben</sc> den 17 september 1685 »att inga bönhasar borde
tolereras» etc. fanns ju ingen anledning för magistraten att ej
villfara hans anhållan. Erfarenheten skulle dock snart lära
den nyblivne kirurgen att privilegierna togo sig bra ut på
papperet, men att verkligheten artade sig besvärlig nog, och att
bönhasarne voro ett talrikt och ogenerat släkte. I två år
tålde han sig med förhållandena utan att klaga, sedan han
»oförtrutet alla denna stads höga som nedriga innevånare
med dess ledamöter med största flit och omhug tillhandagått».
Efter denna tid fann han sig dock föranlåten att hos magistraten
klaga, »förty emedan som andra bortryckte det brödstycke»,
som honom vederborde. I denna skrivelse angav han till
namn och bostad dem, som voro honom till hinder och hade
»överskridit rågången» mellan hans och deras verksamhetsfält
samt besvärade sig över följande: Först <sc>David</sc>, boendes på
Köpmannagatan och Berget, därnäst <sc>Niclas Nymans</sc> enka,
vilken höll gesäll, fast dess salig man aldrig varit under examen —
»som är alldeles oförsvarligt att hon bönhasar» —
sammaledes <sc>Jörgen Swartzkopp</sc>, boendes under Skogen, som ock
mäster <sc>Anders Badare</sc>, vilken sig låtit bruka uti Chirurgien
med åderlåtande och rakande, vilket vore alldeles förbjudet,
samt en skräddare, benämnd <sc>Abraham</sc>, boende på
Cronhusgatan, »och är beklagligt att jag som är en examinerad och
constituerad stadsbarberare skall för sådana och flere bönhasars
insmygande lida men och inpass uti min välbevista profession».
Det är ej bekant, vad Magistraten gav honom för svar.
Troligen fick han ej den uppmuntran och det stöd han väntat.

Det tidigare goda förhållandet mellan <sc>Lundberg</sc> och
magistraten tycktes dock ha fått en knäck, som inte gick att laga.
För att <sc>Lundberg</sc> skulle känna sig överflödig på platsen,
beslöt nämligen magistraten, att ytterligare en ordinarie
stadsfältskär skulle anställas. Det var ju lätt för magistraten att
skapa till ytterligare en fältskärsbeställning i staden, då den
liksom <sc>Lundbergs</sc> var oavlönad. Den förutnämnde direktören
för barberarne, <sc>Schultz</sc>, skrev till magistraten för att söka
ställa allt till rätta, men vädjade förgäves. Magistraten
genmälde att ingen ändring i det fattade beslutet vidare kunde
göras, då man redan permitterat skeppsbarberaren <sc>Didrik
Morter</sc> friheten att få exercera sin vetenskap och profession
som ordinarie stadsbarberare, varför han vore lika berättigad
därtill som någon annan. »Den som då kan förvärva sig den
bästa ynnesten hos folket, den lärer och bäst substitera kunna.»
Detta yttrande i svarsskrivelsen till direktören <sc>Schultz</sc> tyder
ju tämligen tydligt på att <sc>Lundberg</sc> knappast gjort sig
populär bland stadsbefolkningen. Lundberg visste att draga
konsekvenserna av magistratens beslut och lämnade sitt
otacksamma värv i staden. Några år senare förnams det, att han
vunnit anställning som kirurg i Växiö. Hans vidare öden äro
obekanta.

<b>Didrik Morter.</b>

Skeppsbarberaren <sc>Didrik Morter</sc> eller <sc>Mörter</sc> slog sig
troligen 1696 ned som fältskär i Göteborg och ingick samma
år giftermål med änkan <sc>Maria Jönsdotter Lithel</sc>. De
blevo enligt Kristine kyrkas böcker »den 26 Martii med övliga
ceremonier copulerade». Genom detta äktenskap blev han
styvfader till den förutnämnde fältskärsgesällen, <sc>Jan Lithel</sc>.

I det av magistraten för honom utfärdade brevet på
stadsbarberarebeställningen, daterat 4 sept 1699, heter det om <sc>Morter</sc>
bland annat, »att han tillförne Hans Konglig Majestät för
skeppsbarberare uppvaktat, sig härstädes uti giftermål
engagerat, i några år borgerliga onera undergått och sig till stadens
tjänst offererat haver, om sitt välförhållande i Kunglig
Majestäts tjänst sig godo lovord förvärvat, skolande njuta
confirmation så snart han sin examen undergått och är för en 
capabel mästare erkänd». Han fick vidare magistratens pass och
adressbrev till Stockholm att där avlägga sin fältskärsexamen.

Då <sc>Morter</sc> vid inbrytandet av det nordiska kriget åter
måste göra tjänst som skeppsbarberare, fick han först den 22
oktober 1703 magistratens utlovade konfirmation å
befattningen. Hans privilegier voro ännu mer kringskurna än
<sc>Lundbergs</sc>. Den ädla och välvisa magistraten behagade
nämligen vid samma tidpunkt lämna andra ordinarie
regementsfältskärer i staden samma frihet som stadens fältskär
att uppvakta och betjäna borgerskapet. Detta enligt <sc>Morters</sc>
egna ord i en hans skrivelse till magistraten. Dessa
regementsfältskärer hade dock sitt ordinarie salarium (lön) till sin
subsistens och underhållet av deras gesäller, men den ordinarie
stadsfältskären fick platt ingenting. <sc>Morter</sc> blev därför
necessiterad först att engagera sig med greve <sc>Leyonhuvuds</sc>
regemente till häst; sedan att försöka sin profession och fortune
i främmande land, »där de nödigt mist min person för mina
lyckliga gjorda curer uti åtskilliga svåra tillfällen». <sc>Morter</sc>
nämnde inte, var han därunder vistats, men hans samtida i
Göteborg, <sc>Kaldiniker</sc>, upplyste genom en sin skrivelse, att
han bestyrt <sc>Morters</sc> ämbete under den senares fjärran
frånvaro i Ostindien.

Efter långa års bortavistande återkom han troligen 1711 hem
till Sverige, »i det hans åtrå och längtan blivit mycket större
sin övriga livstid här hemma i Sveriges land och rike för sin
kära hustrus och barns skull tillbringa och ända». Samma år
synes han dock under ett halvt års tid idkat praktik i
Stockholm. <sc>Morter</sc> tycks nämligen varit en orolig ande, som
ingenstans fann någon varaktig plats. Han utvecklade emellertid
en mycket stor aktivitet efter sin hemkomst i försäljandet av
sitt arkanum. På våren 1713 begav han sig ånyo till
Stockholm och sålde där sina »underbara läkedomar eller piller» utan
Collegii medici vetskap. Så småningom blev dock saken
Collegium bekant och den 18 maj 1713 inkom på Collegii vägnar
doktor <sc>Hein</sc> i Slottscancelliet samt begärde dels förbud för
<sc>Morter</sc> att praktisera, dels sekvestrering av de hos honom till
äventyrs befintliga pillerna och de tryckta beskrivningarne om dem.
<sc>Morter</sc> inkallades och förhördes. Därefter, heter det, befalldes
exekutionsbetjänterna <sc>Hornberg</sc> och <sc>Norgren</sc> att följa
<sc>Morter</sc> hera uti hans kammare och visitera, om några sådana
piller och tryckta beskrivningar där skulle finnas att taga i
förvar. De båda betjänterna kommo strax tillbaka och sade, att
<sc>Morter</sc> själv öppnat sin koffert för dem, men att de endast
hade funnit en enda beskrivning.

Man får ej förtänka stadsfältskären <sc>Morter</sc>, att han blev
förargad över att han av Collegium medicum blivit
behandlad som en vanlig kvacksalvare. Han opponerade sig kraftigt
och förklarade sig vara holländsk doktor, som därpå kunde
uppvisa sitt i Göteborg förvarade doktorsbrev; ytterligare vore
han i Stockholm approberad mästare i Fältskärssocieteten.
Då han några år tidigare varit i huvudstaden, hade han brukat
samma slags piller, »som voro av alla doctorer därute
approberade». Värst för <sc>Morter</sc> var, att han hade svårt att hålla
tand för tunga. En dag hade han hos källarmästare <sc>Stange</sc>
under måltiden och uti många personers närvaro »hela
Collegium medicum i gemen och alla dess assessorer i synnerhet med
äreröriga och anstötliga ord toucheradt», i det, »han höll för
hundsvåttar och skälmar dem som har satt i aviserna, det han
är en kvacksalvare». Kungliga Collegium hade därför begärt
hans häktande. I sitt trångmål vände sig <sc>Morter</sc> till Kungl.
Majestät, åberopande sig på den protektion han samfällt
åtnjutit under 17 års tid och redogjorde för sina levnadsöden.
Han hade sålunda år 1700 på Kunglig Majestäts örlogsflotta
för Köpenhamn under herr amiralen m. m. baron <sc>Taubes</sc>
commando gjort tjänst som chirurgus. Amiralen hade med ett
särdeles beröm intygat, huru som <sc>Morter</sc> uppå expeditionen
för Köpenhamn uppå honom en sådan cur (utfört) som många
av amptsmännen bevistat, men intet kunnat honom hjälpa.
I några år hade han för chirurgus betjänat
Tremänningskavalleriregimentet under Generalmajor m. m. <sc>Gustaf Fredrik
Lewenhaupts</sc> befäl och jämväl exercerat professionen uti
Göteborg. Han företedde dessutom intyg att han uti nio års tid
gjort tjänst som överchirurgus vid Holländska Compagniet i
Ostindien, och han hade nyligen återkommit från sina
Afrikanska, Ostindiska eller Asiatiska resor. Därefter redogjorde
han för de trakasserier han av Collegium medicum varit utsatt
för på grund av sin försäljning av Panacea Solaris eller de
bekanta <sc>Wildegansens</sc> piller. Han bönföll därför om
Kunglig Majestäts allernådigaste beskydd och slutade med att
anhålla om satisfaction och att få sin reputation reparerad.
Kunglig Majestäts resolution gick dock <sc>Morter</sc> emot samt innehöll
»en åtvarning så till <sc>Morter</sc> som var ock en att hädanefter låta
utropa några compositioner av medikamenter till att bruka
invärtes, mindre med deras försäljande, enär sådant tillstädjes
bruka ett oskäligt ocker».

<sc>Morter</sc> lär därefter skuddat stockholmsstoftet av sina
fötter och begav sig hem till Göteborg, där han synes alldeles ha
struntat i Kunglig Majestäts resolution.

Det berättades nämligen om <sc>Morter</sc>, att han alltid i sina
fickor bar på några bleckdosor med sina berömda piller för att
kunna mot kontant betalning stå sina lidande medmänniskor
till tjänst. Var bleckdosa innehöll 24 stycken piller. Den
åtföljande beskrivningen hade till titel »Panacea Solaris, det är
synnerligen underbara läkedomar eller piller», samt var tryckt
i Göteborg 1713. De lovprisade pillerna skulle vålla Morter de
största obehag även hemma i Göteborg. En afton hade han
sammanträffat med en i staden bosatt ung, holländsk köpman,
<sc>J. de Loede</sc> vid namn. Denne omtalade för <sc>Morter</sc>, att han av
en köpman i Halmstad fått i uppdrag att tillhandla sig en dosa
av förutnämnda piller. <sc>Morter</sc> hade genast beredvilligt tagit
upp en dosa ur fickan, överlämnade densamma till <sc>de Loede</sc>
jämte den tryckta beskrivningen och uttrycklig tillsägelse, att
man ej finge taga mer än tre piller åt gången, <sc>de Loede</sc>, som ej
var fullt nykter, svarade »Åh lappri», öppnade dosan, tömde
innehållet i handen samt nedsväljde därpå tjugotre piller på en
gång, det tjugofjärde hade råkat falla på golvet. Fjorton veckor
senare blev <sc>de Loede</sc> illa sjuk i en bröståkomma och ville påstå,
att sjukdomen skulle härleda sig från <sc>Morters</sc> piller. Han
vårdades sedan av stadens tre fältskärer, <sc>Morter, Kaldiniker</sc>
och <sc>Roempke</sc> samt matades dagligen med av dem ordinerade
olika slags medikamenter, tills han trots all behandling efter
kort tid avled. Stadsfysicus <sc>Lundelius</sc> fick i uppdrag att yttra
sig över dödsfallet samt skrev i sin inlaga, att det gamla
ordspråket besannades: »Att många kockar koka ingen god soppa,
varandes medikamenterna i sig själva goda, men behörig
applikation ej som sig bort blivit inrättad.»

Någon klarhet beträffande dödsfallet vanns väl ej. <sc>Morter</sc>
erbjöd sig visserligen att skära upp liket för att därigenom
ådagalägga sin oskuld. <sc>Lundelius</sc> ansåg att dylikt ej tjänade
någonting till, då <sc>de Loede</sc> redan varit död några dagar,
»emedan allt vad i den dödes lekamen är till att se och finna, nu skall
vara i confusion och oskick». <sc>Lundelius</sc> fick emellertid ett
kärt tillfälle att klämma efter samtliga tre fältskärer för deras
överträdande av Kunglig Majestäts förordningar, »i det de
icke allenast invärtes mediciner för de sjuka här i orten
förordna, det dem ej tillkommer utan ock Mercurialia och Opiata
med annat mera» etc. Detta gick dåligt i stil med § 30 av 1688
års medicinalordning, som lämnade barberare »fritt att idka
det som till chirurgien hörer, — dock att dem skall fritt stånda
i medici frånvaro ingiva wunddricker (sårdrycker), tillberedda
gurgilvatten och halssaft».

<sc>Lundelius</sc> anhöll därefter hos magistraten om gunstig
handräckning och assistens till eftertryckligt handhavande av
Kunglig Majestäts förordningar, att de ock här på orten må
bliva vördade och efterlevade, så att var må bliva vid sitt och
icke träda uti en annans beställning.

<sc>Morter</sc> var av allt att döma en smart affärsbegåvning; bland
annat försålde han här i staden rottingar till 24 styver stycket
för en holländsk köpman i Amsterdam, <sc>Simon Reindertz</sc>.
Rottingen var ju på sin tid ett gott uppfostringsmedel, och
åtgången tycks inte varit så ringa att döma av <sc>Reindertz</sc> och
<sc>Morters</sc> affärstransaktioner i holländska gulden. Den 16
November 1713 utfärdade magistraten respass för <sc>Morter</sc> i
handelsangelägenheter till Hamburg och Amsterdam. Han
torde dock aldrig kommit i väg. Det var nämligen i samma
veva som den <sc>de Loede—Morterska</sc> affären lade beslag på
hans närvaro i hemorten.

<sc>Morter</sc> hade i riksrådet, fältmarskalken och
generalguvernören <sc>Carl G. Mörner</sc> en hög gynnare. Genom dennes
bemedling och inflytande fick <sc>Morter</sc> äntligen lön för mödan
som stadsfältskär, i det han den 1 oktober 1713 »erhöll den höga
kongliga senatens fullmakt att vara stadsfältskär och njuta
300 daler s:mt i lön på extra ordinarie stat av stadens
överskottsmedel». Han hade dock ej stor fromma av den skedda
förbättringen i sina levnadsvillkor, ty hans död kom brådare
än han anat, då han skrev om sin önskan att hemma i Sverige
få sluta sina dagar. På dagen ett år efter ovannämnda
fullmakts datering jordfästes <sc>Morter</sc> nämligen i Kristine Kyrka.

Vi förflytta oss nu några år tillbaka i tiden. Det var 1709
kort innan den sorgliga, förstämmande underrättelsen om
Poltava långt om länge fram på eftersommarn nått de svenska
landamärena. Man hade här hemma en förkänsla av att
olyckor och nederlag redan gläntade på dörren, och man ville gärna
förskaffa sig visshet om, hur pass stora de militära resurser voro,
som riket ännu rådde över. Den 17 Juni 1709 kom en skrivelse
från landshövdingen, excellensen <sc>Sjöblad</sc>, till magistraten med
anhållan, att förteckning måtte lämnas över de fältskärer och
gesäller, som vistades i staden. Först den 23 september kunde
man avlåta svaret därpå och inge »förteckning på de Mästare,
Fältskärer och Gesäller, som efter skedd undersökning äro oss
kunnige vordne för Göteborg», vilka härmed namnges:

1. Regimentsfältskären av välborne Herr Översten
<sc>Patkulls</sc> Regimente, Mäster <sc>Johan Hinrik Kaldiniker</sc> håller
här verkstad uppe och betjänar Artilleriet med en gesäll,
benämnd <sc>Salomon Walter</sc>, och en lärgosse, <sc>Jonas Bengtsson</sc>;
berättar sig eljest hava tre gesäller vid Regimentet på landet,
som där äro vordne antecknade.

2. Av Herr Överstens, Baron <sc>Posses</sc>, värvade Regimente
Mäster <sc>Gottfrid Köpke</sc>, är själv med nödiga gesäller i
garnison i Wismar och betjänar här Kongl. Amiralitetet med en
gesäll, <sc>Friedrich Traugott Lehman</sc>, och en gosse, <sc>Anders
Ekman</sc>.

3. Av välborne Herr Översten <sc>Sparfelts</sc> Regimente är
Mäster <sc>Vincent Gertner</sc>, som vid Regimentet uppgiver sina
gesäller och gossar.

4. <sc>Maximilian Schmidler</sc> av Högvälborne Herr Överstens
Grev. <sc>Lewenhaupts</sc> Regimente, har allena efter ordres här
sitt ståndkvarter, men håller ingen verkstad eller gesäller.

5. Mäster <sc>Daniel Tillisch</sc>, har tjänt länge och varit med i
fält och för sin ålder fått dimission, varandes en dess son
<sc>Mathias Tillisch</sc> gesäll och är nyss hemkommen.

6. <sc>David Kreutzberg</sc>, en gammal man, som har lärt
fältskärsprofessionen, men intet undergått examen och därför icke
heller fått hålla verkstad och gesäller eller lärgossar.

7. <sc>Jürgen Swartzkopf</sc>, en gammal svag man av lika
beskaffenhet som den förre.

Badaren <sc>Anders Ekman</sc> angives ock såsom den där har
inlåtit sig uti fältskärarnes profession.

Datum Göteborgs Rådhus den 23 Sept. 1709.

<b>Johan Rönnow.</b>

I den uppräknade listan saknades, som man ser, den
ordinarie stadsfältskären. Han befann sig vid det laget efter vad
förut omnämnts som skeppsbarberare i Ostindien. I
hemstaden trodde man honom förmodligen för alltid borta; vilket
framgår av, att hans hustru 1708 måste medelst
magistratsintyg styrka, att hon alltjämt var hans lagvigda hustru.

Hur det ställde sig med stadsfältskärssysslan efter <sc>Morters</sc>
bortgång, får man god underrättelse om av en
magistratsskrivelse, daterad den 22 oktober 1719, i vilken det hette:
Som <sc>Morter</sc> anno 1714 den 25 September med döden avled,
dess änka ej heller förmådde hålla verkstaden vid like med
dugliga gesäller, så stod samma stadsfältskärsbeställning ledig
1715. Men anno 1716 har högst salig Konglig Majestät konung
Carl XII uti dess staden och magistraten givna nya stat 
allernådigst uppfört en stadsfältskär för 300 daler s:mt lön, då
Mäster <sc>Johan Rönnow</sc> samma beställning bekom och den
samma väl och troligen förestått haver, intill dess Hennes
Konglig Majestät, vår allernådigaste drottning uti
innevarande år 1719 behagade indraga samma beställning med flera
andra tjänster och åter confirmera högstsalig Konglig
Majestäts Konung Caroli XI denna staden anno 1695 givna
löningsstat, varuti ingen stadsfältskär bestås.»

Utan tvivel har Carl XII känt tacksamhetens förpliktelse
mot det Rönnowska namnet. Stamfadern, kyrkoherde
<sc>Rönnow</sc> i Åhus, hade en gång räddat Carl XI att
tillfångatagas av danskarne genom att gömma honom i skorstenspipan
och på mångahanda sätt visat sig trogen sin konung, vilket
var riskabelt nog i den rebelliska provinsen. Mäster <sc>Rönnow</sc>
hade jämväl gott beröm för duglighet och ingen kunde därför
vara mera värd än han att ifrågakomma till den post, med
vilken Carl XII i nåder hugnade honom.

Det var säkerligen ej utan stora bekymmer <sc>Rönnow</sc> såg
sig 1719 ställd på indragningsstat och berövad en god del av
sin utkomst genom det sparsamhetsregemente, som efter Carl
XII:s död tvingats fram av den hårda nödvändigheten.

Göteborgs magistrat fann indragningen av beställningen
betänklig nog samt ansåg posten oundgänglig. Det borde
nämligen alltid finnas till hands en förfaren mästare, som
kunde gå de sjuka och svaga till handa och ej detta ensamt
utan ock för att i casus medicolegales<footnote>Rättsmedicinska fall.</footnote> betjäna magistrat och
domare med besiktningar uti slagsmåls- och dråpmålssaker.
»som dessvärre oftast hända och tima.» Vidare borde han
betjäna stadsbåtsmännen och stadsvakten, när skada eller
ohälsa tillstötte. Man bönföll därför hos regeringen att
fältskärsbefattningen åter måtte upptagas i stadens utgiftsstat,
dock med lönen reducerad till 200 daler s:mt, och anhöll att
<sc>Rönnow</sc>, som var en infödd svensk man, och som genom
sin visade erfarenhet i professionen och sin osparade flit
vunnit gott och allmänt förtroende, måtte få behålla och förestå
densamma.

<b>Friedrich August Meister.</b>

Om <sc>Rönnow</sc> hette det 1735, att han var till åren kommen,
så att han betarvade någon lisa, varför han avstod från sin
beställning till förmån för gesällen <sc>Friedrich August
Meister</sc>, som tio års tid här och på andra orter tjänat som
gesäll och uti tvenne år uppehållit sig i Paris, varest han till
fullo skall ha lärt och övat sig uti alla stycken, som till
chirurgien hörde.

<b>Carl Didrik Engelhart.</b>

Storhetstidens hjältesaga var längesedan lyktad. Det skede
i historien, som fått namnet »Upplysningstiden», hade redan

hunnit göra sig bofast. Tidernas förändrade lynne gjorde
sig mer än väl märkbart i Göteborgs-krönikan.
Fältskärstyper av det Gertnerska och Morterska äventyrskynnet, vilka
nästan kunde vara hämtade från de tre musketörernas
kamratkretsar, äro försvunna. Det är ett annat slags fältskärer,
som hädanefter äro villiga att betjäna stadens befolkning;
man träffar på de första verkliga representanterna för
kirurgien. Den förste kirurgen av stadgad berömmelse i stadens
hävder var <sc>Meisters</sc> efterträdare, stadsfältskären <sc>Carl
Didrik Engelhart</sc>, född i Helsingborg den 2 Juli 1722. Han
hörde till de benådade kirurgernas skara och var i Göteborg
en värdig samtida till den än mer berömde <sc>Olof av Acrel</sc> i
Stockholm. Båda dessa män hade väl i sina »manuala
operationer» tekniskt nått så högt, som det överhuvud stod i
mänsklig förmåga att nå på en tid, som ej kände till narkos och
antiseptik.

Den mycket beläste och kritiske läkaren, medicinalrådet
<sc>Sven Anders Hedin</sc>, har i märkligt varma och erkännsamma
ordalag tecknat <sc>Engelharts</sc> bild i tidskriften »Läkaren och
Naturforskaren». <sc>Hedin</sc> omnämner i sin levnadsteckning,
att <sc>Engelhart</sc> till ledstjärna i livet tagit det vackra valspråket
»esse quam videri»,<footnote>Hellre vara än synas vara.</footnote> och hans biograf försäkrade att
<sc>Engelhart</sc> ock i allt sitt görande sökte handla efter denna sin
upphöjda grundsats.

<sc>Hedin</sc> skrev bland annat om <sc>Engelhart</sc>, att när denne
1754 kom till Göteborg, var han »blottad på penningar, men
riktad på kunskaper». I staden var man dock så förståndig,
att man skyndade sig att kvarhålla en sådan man, och den
lediga stadsfältskärssysslan formligen trugades på honom,

När hans son, sedermera professorn <sc>Johan Henrik
Engelhart</sc>, vid Lunds Akademi promoverades till medicine doktor,
strödde promotor, livmedicus och chemiae professoren Dr.
<sc>Christian Wohlin</sc>, vältalighetens yppigaste blomster i ymnig
mängd över den unge lovande aesculapen, men han glömde
därvid ej heller den nykreerades gamle ärevördige fader i
Göteborg utan gav ock honom hans beskärda del av
hyllningen. Det Wohlinska talet är refererat i tidskriften
Läkaren och Naturforskaren för 1781. I den del som angick
Livmedikus <sc>Engelhart</sc> i Göteborg, var det av följande lydelse:
»En vördad man, som herr <sc>Wohlin</sc> ej känner av blotta ryktet,
utan av långvarig och beprövad erfarenhet, (man fruktar att
genom översättning mindre lyckligt träffa behagligheten av
vad här säges, om bemälte herr livmedicus <sc>Engelhart</sc> och
utbeder sig fördenskull tillåtelsen att få införa själva latinen).
Sålunda heter det: »Quanta probitas in ore? Quam pari libra
gravitas comitasque? Quod studium literarum? Quod
judicium? Qua pietate cum simillimo filio vivit? Ille virtutes
natura exercuit, scientia ornavit; quamque sibi reconditae
naturae sublimitatem felicissimi ingenii lumen aperuerat,
illius sibi fidem confirmationemque a nervosa medicorum
disciplina petivit.» (i översättning: Hur samvetsgrann i sitt
tal, lika värdig som vänlig i sitt sätt! Hur besjälad av
vetenskapligt intresse! Hur klok i sina omdömen! Vilket ömt
förhållande mellan honom och hans jämbördige son! Av
naturlig fallenhet har han utvecklat sina framstående egenskaper
och adlat dem medelst kunskaper. Ehuruväl en medfödd
lycklig och lysande begåvning för honom uppdagat den
förborgade naturens höghet, har han likvisst i läkekonstens solida
lära sökt en sann och säker kunskap om densamma).

***

Här skall nu ytterligare bifogas något om badareämbetets
fåtaliga utövare i staden.

Göteborgarne underläto ingalunda att redan tidigt upprätta
ett stadsbadeämbete. Detta framgår av följande utav
presidenten <sc>Nils Börjesson</sc> utfärdade sedel:

Thett ähr min villie och befallningh, <sc>Anders Ammundsson</sc>,
att i lefuereren <sc>Wolter Abrichtssonn</sc> opå sin gagie för ett
fierdendels åhrs tjänst han sigh uthi Stadzbadeembetet hafver
bruka lätet penningar half trättonde daler uthi hvit mijnt,
vilket skall Eder uthij räkenskapen bestått blifwa. Läter
honom fördenskuld penningar bekomma nähr han dem
påfordrar, Gudh befallandes.

Datum Götheborgh den 9 Januari 1630.
<br><tab><tab><tab><tab><tab><i>Nils Börjesson</i>.

<sc>Samuel Ödman</sc> skildrade som bekant i sina berömda,
»Hågkomster», hur det tillgick, när han själv i sällskap med prosten
och adjunkten tog sig det ordinarie julbadet i prostens badstu.
Beskrivningen ger en mycket åskådlig och nästan kännbar
föreställning om den påfrestande ritualen vid ett dylikt bad. Denna
beskrivning lär dessutom ha den egenskapen att vara den enda
i sitt slag i den svenska litteraturen. Kläderna lades utanför
badstudörren i fria luften. Därefter intog vederbörande sin
lave efter smak, ju högre mot taket dess hetare bad. Man låg
därvid på blotta brädet i en stekande imma, mot vilken »den
häftigaste scirocco var att räkna som en förfriskning». När
transpirationen var i full gång, var tiden inne för den badande
att medelst en i ljumt vatten doppad björklövskvast »värre
än en kapusinermunk» gissla sin lekamen, tills den fått nästan
samma livligt röda färg som en kokt kräfta. Efter denna,
grundliga bastonad övertogs den vidare behandlingen av en dräng,
som med sina barbariska nävar företog tvagningen från
hjässan till fotabjället, avslutande den föga klemiga proceduren
med att ösa en skopa varmt vatten över sitt offer, varmed
detta bad »à la Tartare» var avslutat. Därefter påtogos de
iskalla kläderna, som legat ute i en köld, som ej sällan nådde
både 12 och 16 grader. Därpå gick man påklädd någon stund
till sängs och lät under denna vila uppfriska sig med en dryck
av gammalt marsöl.

<sc>Ödmans</sc> beskrivning gällde badstugan på landet. I
Stockholms offentliga stadsbadstugor gick det ej fullt så hårdhänt
till. Italienaren <sc>Magalotti</sc> berättade i en reseskildring från
Sverige 1674, att det inre i badhusen, varmed förmodligen
menades lavar och väggar, var beklätt med vitt linne, samt att
allt betjänande i badet besörjdes av kvinnor, dock ej av svenskor
utan finskor, det senare enligt vad en annan italienare berättat.

Säkert voro badstugubaden, som ju brukade tagas på
lördagarne, av en utomordentlig hälsobevarande och härdande
verkan. Man kan tryggt påstå att dessa bad, som ingen
fordom utan tvingande skäl underlät att taga, voro en faktor i
kroppskulturen, som numera saknar motstycke inom de breda
lagren av befolkningen. Badstugubadens betydelse kunde ej
överskattas i avseende på deras förmåga att motverka all den
osundhet, som rådde både inom- och utomhus.

Den ende stadsbadare i Göteborg, som låtit tala om sig i
stadens hävder, var badaren <sc>Anders Ekman</sc> eller <sc>Eckman</sc>,
som 1678 hade utsetts att uppvakta »ädla magistraten och
det förnäma borgerskapet i gemen här i Göteborg» som
ordinarie stadsbadare.

Enligt den kungliga resolutionen av den 3 Mars 1675
tillkom det badaren att hålla badstuga, slå åder, klippa hår, raka
skägg uti sitt hus samt koppa och därjämte läka sådana sår,
som hade sitt ursprung av en osund kropps disposition och
superficien (ytan) därav angrep, men däremot ej befatta sig
med de skador, som av huggande, stickande, brännande eller
bräckande härröra, vilkas botande tillkom fältskärsämbetet.

Den ovannämnde <sc>Ekman</sc> blev vid sin anställning promitterad
att allena vid beställningen mainteneras och beskyddas, samt
skulle å sin sida hålla sin badstuga parat alla ordinarie
badstugudagar, som voro två dagar i veckan. I sin inlaga till
magistraten år 1700 skrev han att det kändes hårt för honom att efter
22 års trogen tjänst se och förnimma, hur endast helt få
badstugugäster infunno sig hos honom, och mestadels kom ingen alls.
Orsaken därtill var att åtskilliga bönhasade i ämbetet, och
särskilt klagade <sc>Anders Ekman</sc> över det förfång, som han måste
lida genom <sc>Kiättil Besökares</sc> änka på Kronhusgatan, vilken
i många år därstädes hållit badstuga. Han vädjade därför till
magistraten att hindra och förmena henne slikt
badstuguhållande, som vållade att han själv med hustru och många barn
blivit bragt till armod och elände.

Tretton år senare fann han sig föranlåten att återupprepa
sin klagan inför magistraten med anhållan att ej någon
främmande måtte tillåtas nedsätta sig och vålla honom intrång i
hans näring och ämbete, som han med stor kostnad upprättat.
Därjämte namngav han dem, »som mig med intrång uti min
näring besvära och förolämpa, nämligen en så kallad <sc>Gustafs
Ingrij</sc> nu framledne stadssoldatens hustru, boende på
Körkiogatan, vars egentliga namn jag ej kunnat få veta; <sc>Kiättil
Besökares</sc> änka, vilkens namn är mig obekant».

<sc>Anders Ekman</sc> började gå till åren. Det klagades, att han
ej längre kunde gå stadens invånare i sin profession så väl till
handa, som önskligt hade varit, allra helst som han därjämte
felade på synen, varför han väl behövde en gesäll till hjälp.
Då hände sig på höstsidan 1715, att ett ryskt fartyg strandade
ute vid Nidingarne. Skeppet blev taget som god pris och
manskapet fördes fånget till Göteborg. Bland de
tillfångatagna ryssarne fanns ock en badare och fältskärsgesäll vid
namn <sc>Jacob Hossman</sc>. Egentligen var han från Königsberg,
men hade enligt tidens sed blivit pressad att göra
fältskärstjänst på det ifrågavarande ryska fartyget. Denne <sc>Hossman</sc>
hade uttryckt sin livliga åstundan att få slå sig ned i Göteborg
och vinna burskap därstädes som assistent och medhjälpare
åt badaren <sc>Anders Ekman</sc> samt kunde ock ställa borgesman
för sig. Magistraten tyckte, att uppslaget var gott och att
erbjudandet borde antagas och begärde därför hos
landshövding <sc>Mörner</sc>, att <sc>Hossman</sc> skulle slippa fångenskapen och
antagas som badargesäll hos den gamle stadsbadaren, vilket
till stadsinvånarnes accomodement bifölls av landshövdingen.
Det dröjde dock knappast ett år innan <sc>Hossman</sc> ledsnade på
gesällskapet hos <sc>Ekman</sc> och »ställde sig vidrig» samt höll
»capfarten för sig plausiblare» och därför inställt sig som
fältskär på herr <sc>Gathenhielms</sc> kaparfartyg Fortuna, capitän
<sc>Petter Borg</sc>, vilket fartyg låg förtöjt vid Nya Älvsborg.
<sc>Hossman</sc> hade tanklöst nog underlåtit att underrätta
magistraten och kautionisten<footnote>Borgesmannen.</footnote> om sin nya beställning. Magistraten
lät därför förhöra sig hos landshövdingen om <sc>Hossman</sc> skulle
som rysk fånge återhämtas från kaparfartyget eller om han
med nådig permission fick fullgöra sin resa på herr
<sc>Gathenhielms</sc> kapare. Man behöver knappt vara oviss om svaret.
<sc>Gathenhielms</sc> vilja var förmodligen kaution nog för <sc>Hossman</sc>.

Därmed förlorar sig historien om <sc>Hossman. Ekman</sc> avled
följande år. I Kristine kyrkas böcker står antecknat: 11
okt. 1717 ward <sc>Andreas Echman</sc>, ein alter Bader, begraben
seines alters 69 Jahr.

Troligen var <sc>Ekman</sc> den siste i professionen. Åtminstone
saknas alla ytterligare meddelanden om badareämbetet i Göteborg.

* 
</chapter>
<chapter name=""><chapter name="De första barnmorskorna i Göteborg">
<h2>DE FÖRSTA BARNMORSKORNA I
GÖTEBORG.</h2>

<big><big>N</big></big>ÅGON gång i mitten av förra århundradet skrev den
populäre skalden <sc>Elias Sehlstedt</sc> en liten visstump, som
handlade om hans ensliga boplats långt ute i havsbandet. Med
ett par känsliga penndrag gav han en målande bild av
isoleringens svårigheter i de allbekanta stroferna:

<poem><i>Här är vår levnad ibland rätt eländig,
Hjälplös och arm får befolkningen dö,
Läkare finns ej och ej Fru Nödvändig,
Två mil till prästen längst bort på en ö.</i></poem>

Den annars blide och förnöjsamme skalden, som sannerligen
ej hörde till dem, som i onödan klagade över sin lott, utgöt
i dessa fyra rader sitt skaldehjärtas varma medkänsla för de
medmänniskor, som på ön därute i havsbandet delade den
Sehlstedtska familjens övergivna lott.

<sc>Sehlstedts</sc> beskrivning passade nog in litet varstädes på
den svenska landsbygden. Långt till läkaren, kunniga
barnmorskor sällsynta, svårframkomliga vägar eller inga vägar
alls, så var det ställt i bygderna. I städerna hade man väl
hunnit att få det litet bättre ordnat för sig, men den tid var
ej så avlägsen då städerna i barnmorskehänseende ej hade det
annorlunda ställt än landsbygden. Först 1708 lär nämligen
barnmorskeundervisning inrättats i Stockholm, och Stockholm
blev väl den stad i landet där utbildade barnmorskor först
funnos anställda att betjäna befolkningen. För jämt
tvåhundra år sedan förspordes jämväl en ljusning för Göteborgs
vidkommande. År 1729 erhöll nämligen staden sin veterligen
första examinerade barnmorska. Hennes namn var <sc>Ulrika
Ehrengren</sc>. Hon hade blivit antagen genom bemedling av
assessorn i Collegium medicum, <sc>Johan Nordenheim</sc>. Detta
hade skett efter skriftlig anmodan av borgmästare <sc>Tellander</sc>
i Göteborg, som förde magistratens talan. <sc>Nordenheim</sc> var
vid denna tidpunkt »informator för barnmorskorna», och
borgmästare <sc>Tellander</sc> hade således förstått att vända sig till
rätt vederbörande. I sin svarsskrivelse till borgmästaren gav
assessor <sc>Nordenheim</sc> den nämnda <sc>Ulrika Ehrengren</sc> de
bästa vitsord. Själv hade hon vid erbjudandet ingalunda varit
ovillig att lämna Stockholm och bosätta sig i Göteborg samt
satte i all anspråkslöshet som enda villkor för sin anställning
därstädes, att man bekostade henne fri resa till Göteborg.
Magistraten förklarade sig nöjd med hennes tillbud, men sade
uttryckligen ifrån, att den ej ville förbinda sig till några
ytterligare utgifter för henne än respenningarne. I en ny skrivelse
till assessor <sc>Nordenheim</sc> uttalade borgmästare <sc>Tellander</sc>
å magistratens vägnar sin tacksamhet för den benägenhet
och välvilja, han visat orten samt tillade, att då »vi ock icke
annat kunna finna, än att en sådan person är här nyttig och
tjänlig, så följer härjämte sedel på trettio daler s:mt till
bemälta <sc>Ulrika Ehrengrens</sc> hitresas fortsättande». Brevet
och pengarne avgingo den 6 Oktober 1729, som således kan
anses som ett viktigt datum i det Göteborgska
barnmorskeväsendets historia.

Den förste läkare i Sverige, som verkligen ivrade för
barnmorskeutbildningen, var <sc>Urban Hierne</sc>. Intagen av den
djupaste medkänsla med de hjälplösaste av människovarelser,
barnet vid dess farofyllda inträde i detta livet och modern,
som gav det livet med sitt eget liv som insats, skrev han den
15 april 1682 sitt av ärlig patos dikterade brev<footnote>Infört i den Svenske Mercurius Januari 1757 pag. 433.</footnote> till Kunglig
Majestät angående inrättande av barnbördshus eller som han
kallade det, barnsängshospitaler för barnmorskors utbildning.
Skrivelsens innehåll finnes delvis återgivet i det kapitel, som
handlar om sjukhusen i äldre tid. I motiveringen ingick <sc>Hierne</sc>
på en rätt utförlig redogörelse för dittillsvarande ordning eller
snarare oordning i landet. Den tavla han upprullade i bemälda
avseende verkade övertygande. Det var en svartmålning
jämförd med de ljusare och bättre förhållanden, han iakttagit
under sina vidsträckta resor på kontinenten och återges bäst
med hans egna ord: »Man ser i dessa tider uti andra länder
såsom i Frankrike, Italien, Engeland, Tyskland samt andra
orter, vad ordning därutinnan aktas, att ingen får giva sig
därtill (d. v. s. till barnmorska) med mindre de vissa läroår
haver utstått samt prov haver bevist och sedan sin ed avlagt.
Men jag vet intet, huru det kommer sig, att det här i vårt
kära fädernesland så litet aktas och den däruppå följande
skada och avsaknad så litet på hjärtat lägges. Man har ju
omsorg om andra gemena ting, att av sin rätta mästare
utarbetas och förrättas. Skor på fötterna, kläder på kroppen,
handskarne på handen och hatten på huvudet får ingen göra,
utan den det av början har lärt, med vad angår vårt eget liv
och lekamen, den betro vi en, som allenast giver sig ut därföre,
icke vårdandes den det lärt haver eller ej. Däruppå borde ju
magistraten i städerna och på landet hava uppsikt och noga
betänka det, vem som änteligen skall göra den högste Guden
räkenskap för sådan oordning och vem skall stå till svars för
så många menlösa barns ömkeliga död och undergång. Jag
kan på mitt samvete betyga, som till en stor del har det med
mina ögon sett, att allenast här i Stockholms stad årligen till
100 barn blott genom oförståndiga barnmorskor och genom
vanskötsel äro om hälsan komne, till att förtiga, huru många
mödrar satt livet till eller åtminstone dragits med en eländig
och ohälsosam kropp all deras övriga livstid, och om icke de
därom tala, som människornas hälsa är i händerna betrodd,
så skola stenarna i murarne därom klaga, efter det en
himmelsskriande synd är att längre tåla sådant skamligt barnamord,
där dock kunde finnas god bot därtill och låta det verket få gå
utan ordning som det nu går. Därföre är nu ingen annan
tillflykt än att höga överheten genom magistraten sig allernådigst
därom vårdar.»

Jag tror man kan påstå, att hans skrivelse gjorde verkan.
Man förmärker nämligen ett stigande intresse bland hans
kolleger för barnförlossningskonsten och barnmorskesaken. Detta
gällde i mycket hög grad den unge läkaren <sc>Johan van Hoorn</sc>,
som nästan helt ägnade sig åt denna för Sverige nya
medicinska vetenskapsgren. År 1697 utkom <sc>Hoorns</sc> handledning,
»Den Svenska väl öfvade Jordegumman », och ingen kan bättre
än doktor <sc>Hoorn</sc> förtjäna hedersnamnet den svenska
obstetrikens fader. Som utnämnd stadsfysikus i Stockholm satte
han 1708 igång med barnmorskeutbildningen därstädes; 1711
blev genom hans försorg ett reglemente antaget för
barnmorskorna, och samma år förordnades han att publice undervisa
desamma, »vilket ingen förut haft sig uppdraget.»

Efter denna lilla historiska återblick över hur
barnmorskefrågan tidigare gestaltade sig i vårt land, fortsätter jag med att
återge några ytterligare uppgifter därom från Göteborg. De
äro dock synnerligen sparsamma.

År 1762 fick magistraten anledning att ånyo hänvända sig
till Stockholm för anskaffande av en barnmorska. Det hette,
att av stadens tre jordegummor hade en då nyligen avlidit,
och den ena av de båda andra hade uppnått så hög ålder, att
hon knappt längre förmådde göra tjänst. Magistraten vände
sig till doktor <sc>David Schultz</sc> (adlad <sc>Schultzenheim</sc>) i
Stockholm angående en skickelig jordegummas hitanskaffande.
<sc>Schultz</sc> var nämligen den, som ledde barnmorskeutbildningen
därstädes. Magistraten tillstod i skrivelsen, »att ingen i
jordgummevetenskapen fanns, som genom magistratens försorg
kunde till Stockholm försändas, att därstädes i denna så
angelägna vetenskap och därtill hörande grannlaga operationer
njuta herr doktorens och professorens mogna undervisning,
alltså föranlåtes magistraten vid slik omständighet vända sig
till herr doktoren och professoren med hörsam begäran, att
herr doktoren och professoren benäget täcktes utse någon
där å orten varande skicklig och beprövad jordegumma, som
kunde vara hugad att emot vissa villkors och förmåners
åtnjutande hit till staden sig begiva och härstädes till sin professions
idkande sig nedsätta.» Svaret utföll mycket gunstigt.
Professor <sc>Schultz</sc> föreslog magistraten att som jordegumma
anställa contoireskrivaren <sc>Schultzbergs</sc> hustru <sc>Anna</sc>, född
<sc>Nyström</sc>, som var både examinerad och pålitelig.
Magistraten förklarade sig ej endast nöjd med förslaget utan var ock
villig att erlägga den av fru <sc>Schultzberg</sc> begärda årliga lönen
av 600 daler k:mt eller 200 daler s:mt, samt anhöll i skrivelse
till professor <sc>Schultz</sc>, att hon måtte ofördröjligen begiva
sig hit till orten, då ävenledes hennes resekostnader skulle
gottgöras henne. Det fanns dock en hake vid tillsättningen av
platsen. Contoireskrivaren måste nämligen också placeras.
Magistraten tycks nämligen blivit ombedd att därjämte skaffa
en beställning till hennes make, vilket ej hade sig så alldeles
lätt. Detta var dock en viktig förutsättning för att fru
<sc>Schultzberg</sc> skulle åtaga sig sysslan, och man fann på råd. Det hette
nämligen i skrivelsen:	»Vad åter hennes man,
Contoireskrivaren <sc>Schultzberg</sc> beträffar, så vet magistraten icke nu i
förstone någon utväg till särskilt understöd för honom vidare, än
att om han vill betjäna stadens tvenne notarier med
protokollens renskrivande, skall honom årligen därför bestås de därtill
av stadens medel i staten anslagne 150 daler s:mt, vilket
göromål dock icke är så träget, att han ju äger tillfälle att dessutom
med renskrivning för andra något sig förtjäna, såvida han
eljest äger färdig hand och vacker stil samt någon insikt i
räkning, kunnandes han även göra sig hopp att framdeles
härstädes på ett eller annat sätt vinna anständig samt emot sin
skicklighet och förhållande svarande fordran.»

I sitt till samma professor den 30 Oktober 1762 avfärdade
brev kunde magistraten berätta, att den låtit tinga tjänliga
våningsrum för jordgumman <sc>Anna Nyström</sc> och hennes man,
contoireskrivaren <sc>Schultzberg</sc>, samt att dessa »vid slutet av
nästvekna vecka hit ankommit och i samma rum numera
inflyttat samt efter ingiven räkning i ersättning för deras
resekostnad undfått 200 daler s:mt.»

Till skyldig erkännsamhet för möda och besvär, som
professor <sc>Schultz</sc> haft med saken, bifogades »en bancosedel à
Tryhundrade daler k:mt, om herr doktoren och professoren
benäget täcktes tillgodo hålla.»

*
</chapter>
<chapter name="Äldre sjukhusinrättningar">
<h2>ÄLDRE SJUKHUSINRÄTTNINGAR.</h2>

<big><big>U</big></big>NDER rannsakandet i stadsarkivalierna närde författaren
en svag förhoppning att få något besked om stadens äldsta
sjukhus. Händelsevis kom under hans ögon ett stadens
fastighetsregister för anno 1696. Den skrivare, som upplagt
detsamma, hade på intet sätt åstadkommit någon så torr
läsning, som ett register vanligen anses vara; han hade fastmer
utstofferat sin uppräkning av stadens »saker, instrumenter
och materialer» rätt så underhållande och trevligt.

I sällskap med denne, låt mig säga ciceron, fick man
nämligen rätt grundligt bese åtminstone den viktigaste av stadens
ägande fastigheter nämligen stadshuset. Där vandrade vi
tillsammans ur »Cammare» i »Cammare» samt besågo gedigna
möbler och präktigt husgeråd. Han fäste särskilt
uppmärksamheten vid den enkla och värdiga utstyrseln i
rådstuvusalen, omnämnde att vardagens enkelhet när så tarvades kunde
förbytas i festlig prakt. Han visade nämligen sin följeslagare in
i förrådet, lyfte på det tunga locket till en väldig kramkista
och plockade fram därutur ett stycke av de 14 ståtliga
»flammerade tapeterna», som där lågo i förvar. Han lät förstå, att
de endast kommo i bruk vid solenniteter, t. ex. då väggarne
i rådstuvusalen skulle beklädas vid deras majestäters nådiga
ankomst och vistande i staden. Så förevisades den stora
engelska tennservisen med potagiefat och tallrikar till många
omgångar för den kungliga taffeln m. m. annat husgeråd.
Beträffande stadshuset kunde man sålunda gott vara belåten
med hans ciceronskap, men tyvärr, när det gällde de övriga
stadens hus, tog vår man det mera summariskt.

Han gick igenom dem i ordning ungefär efter deras värde i
reda penningar och därav härflytande anseende, först stadens
gymnasium, så järnvågen, tjäruhovet, tegelbruket, tyghuset,
corps de guardet o. s. v. Nästan sist omnämnde han helt i
förbigående stadens sjukhus, enbart konstaterande faktum
och ej ett ord mer om den saken. Han tog det i ordningen efter
skarprättarbostaden och närmast före stadens fångahus eller
»stadsens gömmo». Vår skrivare hade därigenom tydligt nog
markerat dess publika rang, men lämnade den förvetne i
ovisshet både om dess belägenhet, utseende, storlek etc. Han
tycktes tydligen och troligen med rätta anse, att det ej var värt
att spilla många ord på utan hellre hålla tyst om. Man fick
därför söka ytterligare besked på annat håll, och så mycket
kunde man av samtida gamla räkningar finna, att
sjukhustaket var gistet och otätt samt tarvade reparation. Annars
förekom det i räkenskaperna inga andra uppgifter om
förbrukningsartiklar till denna stadens inrättning än spikar och
bräder till likkistor. Anno 1707 läses t. ex. »Till likkistor åt
fattigt folk, som dött i sjukhuset och annorstädes i staden
500 läktespik; Anno 1708: Till 36 likkistor åt fattigt folk 21
tolfter bräder, som dött här i staden och i sjukhuset» o. s. v.
efter samma formulär. Man kommer efter dylikt sorgligt
besked in i en trist och makaber stämning och ofrivilligt rinner
en i hågen skalden <sc>Brauns</sc> gripande strof, hur han gladde
sig »åt mycket litet, blott åt fyra bräder». Det har varit
glädjen för den, som ej väntade sig något ytterligare av livet.

Bland stadens befattningshavare i ordinarie stat fanns ock
en person, som hade den högst allvarliga men föga sympatiska
titeln stadstuktaren. Av handlingarne synes framgå, att
denne man jämte familj hade bostad åt sig upplåten i
sjukhuset och jämte sin ordinarie syssla även hade skyldighet att
öva uppsikt över sjukhuset och därstädes fungera som ett
slags skaffare eller syssloman. Upplysningarne därom äro
dock så knapphändiga som möjligt. Ur en liten
sjukhusinteriör från 1696 finner man, att dåvarande stadstuktaren hette
<sc>Anders Larsson</sc>. Den 19 augusti sagda år ingav han en
anmälan till översten <sc>Gustaf Macklier</sc>, att han för en kort tid
sedan å sjukhuset mottagit en dödssjuk kvinna jämte hennes
lilla barn. Kvinnan var hustru till en soldat <sc>Johan Frisk</sc>.
När hon kort efter avled, måste <sc>Anders Larsson</sc> ta hand om
det moderlösa barnet, som alltjämt låg honom och hans hustru
till besvär och olägenhet i deras utfattiga tillstånd. <sc>Macklier</sc>
ordnade saken på bästa sätt. <sc>Johan Frisk</sc> fick åläggande att
avhämta barnet, och stadstuktaren fick ersättning för sitt
välförhållande genom ett litet bidrag ur stadens armebössa.

Nu frågas vidare, vem som bestred läkarevården vid detta
sjukhus. Ingalunda var det stadens fysicus. Det skulle
nämligen varit långt under hans värdighet. En vid medicinsk
fakultet graduerad doktor borde söka sitt klientskap bland ett högre
samhällsskikt. Däremot fanns det en bestämmelse för
stadsfältskären att vid förefallande behov tillhandagå dem, som
lågo på stadens sjukhus. I en räkning till Göteborgs Magistrat
från stadens ordinarie stadskirurg, <sc>Didrich Morter</sc>, upptar
han bland ett tiotal andra poster även arvode för följande:
Eine Dienstmagd so im Kopf erwirret, war zu adergelassen
und zu schwitzen gegeben, 20 öre k:mt. Under räkningen är
antecknat: »Såsom ovanstående patienter i stadens tjänst
och pigan i sjukhuset äro vordne skadade och av stadskirurgen
kurerade, alltså är med honom avtingat i ett för allt för dessa
patienters curerande 10 dal. s:mt.» Beträffande läkarvården
i övrigt kan man förmoda, att det efter den gamla
klosterregeln var »tålamodet, som ryktade den sjuke».

Det är som sagt fattigt på uppgifter i stadens tideböcker
om detta sjukhus. Dock har det funnits en publikation om
inrättningen, jag vill låta vara osagt, om den var tryckt eller
skriven. I rådmannen, stadsfysicus <sc>Östrings</sc> rätt betydande
boksamling, som 1697 uppräknas i samband med ett arvskifte,
finns nämligen upptagen under nummer 215 en bok med titeln:
Privilegia Xenodochii Gothoburgensis, det är uttytt:
Privilegier för sjukhuset i Göteborg. Ledsamt nog har, så vitt
jag känner, icke något exemplar av denna rara publikation
blivit bevarad till eftervärlden. Mistningen är väl kanske
icke så stor och kan bäras, men hur knapphändigt dess
innehåll än varit, hade den väl alltid lämnat något besked om
stadens tidigaste primitiva Xenodochium eller sjukhus.

På grund av en liten antydan i räkenskapsböckerna vet
man dock, var detta sjukhus låg någonstans, nämligen vid
Kvarnberget, helt nära stadens dricksvattenkälla. I juli
1665 utbetaltes nämligen 12 daler k:mt »till <sc>Lars Eriksson</sc>
för stenkörning till brunnen vid sjukhusen». Denna räkning
har sin förhistoria. Den omnämnda brunnen var ett allmänt
glädjeämne i staden och var något att taga vara på samt gav
anledning till ett lyriskt rådstuvuprotokoll för den 27 juli
1665. Det är själva landshövdingen <sc>Gerhard Leijoncrantz</sc>,
som till en del för ordet: »Emedan naturen utur Kvarnberget
i denna stad Göteborg en ljuvlig och frisk springkälla sitt
ursprung formerat haver, och man en sådan Guds gåva icke
bör förbigå och vanvårda»; alltså vardt av samtliga det ärbara
rådet beslutet att samma åderkälla för dess sköna och friska
vattens skull till en tarvlig djuphet uppgrava och rundt om
med sten av stadens medel besättas skola. Den skulle
därigenom bliva stadens borgerskap och garnisonsfolk till
commoditas och nytta.

Stadens borgare visade över denna nyfunna springkälla
nästan samma oförställda glädje och hugnad, som Israels
barn i den torra öknen, när Moses med sin stav skaffat dem
vatten ur hälleberget. Och de hade därtill goda skäl, ty om
också borgerskapet ej precis behövde försmäkta av törst fick
man dock släcka densamma med det föga njutbara vattnet
från gårdsbrunnarne och ur vallgravarnes och kanalernas
tjockflytande innehållsrika fluidum. Därigenom förstår man
lättare den glada iver, med vilken de omfattade sin
landshövdings, den göteborgske Moses, proposition om lämpliga mått
och steg att omedelbart tillgodogöra sig den ur Kvarnbergets
djup framspringande vattenådern. <sc>Lars Erikssons</sc>
stenkörning till brunnskaret var den närmaste följden av rådets
beslut.

Vid denna stadens brunn, där stadsborna med ok och spänner
hämtade friskt vatten till hushållen, låg som vi funnit
sjukhuset eller sjukhusen. Tydligen funnos nämligen ett par stuvor.
Trots deras skröplighet och bofällighet buro de dock vittne
om att det fanns god vilja och iver att följa det höga mönstret
från huvudstaden. Ty säkerligen voro utom Stockholm de
städer lätträknade i det dåtida Sverige, som hade hunnit
utrusta sig med en dylik humanitär inrättning. Man får därvid
först och främst se till den goda viljan, mindre till resultatet.
»Ut desint vires tamen est laudanda voluntas.» Om sjukhusets
vidare öden kan nämnas, att det revs strax efter den stora
brandkatastrofen i staden 1721. Det var ju ej så underligt,
att stadens borgare fått skräcken i kroppen efter en sådan
gruvlig hemsökelse. Beträffande sjukhuset förhöll det sig så,
att strax intill detsamma låg ett av stadens krutvalv. Om
så olyckligt inträffat, att elden kastat sig över åt det hållet,
hade väl både krutvalv och sjukhus sprungit i luften. Krut
var farlig vara. Vid eldsvådan hade till och med en av stadens
borgare ådragit sig ett svårare brott på benpipan, därför att
han befunnit sig i närheten av en exploderande krutdurk,
Eldsvådan var den första stränga läxa, som borgarne fingo,
om hur eldfarligt det byggnadsmaterial var, som de använt
för sina bostäder. Svartnade bränder från så många hem
och härdar gåvo en daglig dyster påminnelse om den härjande
vådeld, som hemsökt dem. Flera eldsolyckor skulle komma.
Man tog dock någon lärdom av den första läxan. Det beslöts
således utan vidare, att sjukhuset på grund av sitt farliga
grannskap skulle jämnas med jorden. Åtskilliga »andra förruttnade
och eldfängda hus» blevo under de följande åren besiktigade
och nedrivna. Bättre före var än efter snar.
Kvarnbergssjukhusets saga var härmed all.

Under stora ofreden upprättade man tid efter annan
provisoriska sjukhuslokaler för sjuka krigsfångar. Åtskilliga
kontingenter fångar marscherade över Skåne och vidare genom
Halland till deras göteborgska förläggning. Många av dessa
fångna krigsmän kommo med svåra blessyrer. Fältsjukan
och andra hetsiga febrar slöto sig till sällskapet. Mest var
det danska och sachsiska soldater, men även några ryssar.
Provisoriskt sjukhus öppnades i stora gisselkammaren vid
fängelset. Det kostade några snickare föga arbete att
omvandla denna stadens ordinarie prygelverkstad till sjukhus.
Lavar tillsnickrades, hylla ovan hylla; bänkar uppsattes,
trossbottnarne förbättrades för »husvärmens» skull. Med
dessa enkla åtgärder fingo <sc>August</sc> den starkes sjuka soldater
låta sig åtnöjas.

Det fanns en chirurgus i staden, <sc>Johan Henrik
Kalldiniker</sc>, som var den barmhärtige samariten och visade den
största medkänsla med de stackars sjuka fångarne. Utan att
för egen del kräva eller mottaga det ringaste kontanta
vederlag skötte han deras blessyrer och sjukdomar efter bästa
förmåga. För att få medel till medikamenter, som voro dem av
nöden, hade han ej annan utväg än att tigga sig till litet pengar
i stadens »förnäma hus».

I det danska fånglägret år 1710, troligen förlagt till corps
de guardesbyggnaden, utbröt en rasande sjukdom, efter allt
att döma en tyfus. <sc>Kalldiniker</sc> svek därvid ingalunda sitt
frivilliga åtagande som krigsfångarnes läkare och vän. I hans
många sidor omfattande till magistraten ingivna journal har
man alltjämt ett rätt läsvärt aktstycke, som i all
anspråkslöshet bär vittne om hans pliktuppfyllda arbete. Däri har han
antecknat sina patienters namn, deras sjukdomssymtom, den
föreskrivna ordinationen och medikamentskostnaderna för
varje. Sjukan synes ha utbrutit vid larsmässotiden och rasat
till fram i slutet av November. <sc>Kalldiniker</sc> ville med sina
utförliga uppgifter söka återfå de kontanta utlägg, han haft
för de sjukes medikamenter, summa 40 daler och 11 öre s:mt.
Detta var ju heller inte för mycket begärt, slutsumman blev
ock attesterad och handlingen yttermera försedd med en
vänlig påskrift av den gamle presidenten <sc>Hans von Gerdes</sc>, som
skrev:	»Såsom mäster <sc>Caldiner</sc> ovanbenämnde specificerade
medikamenter till de fattige danske fångars sjuklighets
curerande employerat, alltså giva vi utav kristligt medlidande
därtill tjugo daler s:mt som härhos följer.» Nedanför tillägges:
»Resten på denna räkning skall ifölje magistratens resolution
betalas av stadens extra ordinarie expensmedel.»

Denna historia om en fattig fältskär, som år efter år utan
annan lön för mödan än de sjukes tacksamhet ej sparade vare
sig tid eller krafter att bispringa den ena kontingenten fångar
efter den andra, är ju visserligen ingen berättelse om en
krigisk hjältedat, men den ger ett vackert drag av den karolinska
tidens beryktade pliktkänsla. »Gror bragdens ära blott på
stridens mark, där tappra krigarn fuktar den med blod?»

Ungefär vid samma tid uppfördes i staden också ett
sjukhus för garnisonen. Staden hade som bekant två slags
befolkning, borgerskapet och milisen. Dessa hade med varandra
intet annat gemensamt än den för borgarne odrägliga 
soldatinkvarteringen. Lyckliga räknades därför de borgare, som
voro fria från denna tunga, och bland de få därvidlag
priviligierade voro de båda apotekarne. Milisen, det vill säga
garnisonen och sjöstaten, hade i övrigt att sörja för sina egna
angelägenheter. Under stora ofreden hade garnisonstrupperna
blivit betydligt förstärkta. Som var att vänta härskade stor
sjuklighet bland dem, och staden var i stort behov av ett
garnisonssjukhus. Rikets utarmade tillstånd tillät visserligen
knappast att vidkännas några utgifter för en inrättning av
dylikt slag, men kunglig majestät utanordnade dock i nåder
en mindre, allt för obetydlig penning till ändamålet. Hela
planen hade nog stannat i stöpet, om ej i staden funnits en
major <sc>Gyllensting</sc>, som visade sig vara mannen att driva den
igenom. Han tröttnade ej att tala för saken och gjorde upp en
stambok för tecknande av frivilliga bidrag, vari han lyckades
över förväntan väl. Visserligen fanns inte många dalrar kvar
varken i penningpungen eller på kistbottnen, men de som så
kunde skänkte i stället byggnadsvaror. Ej lång tid hade gått
innan den driftige och ihärdige <sc>Gyllensting</sc> kunde visa på
ett större byggnadsupplag av spiror, »master», blockar, sparrar
och bräder, allt skänkt med varm hand. Sjukhuset kom
därför snart till »en god perfektion och stor commodité» för det
sjuka manskapet. Detta garnisonssjukhus lär bestått av
åtskilliga större och mindre kamrar jämte badstuga och fick
småningom även namnet garnisonsbadstugan.

I förbigående sagt gjorde fältskärerna i staden rätt mycket
bruk av medicinska bad vid behandlingen av de sjukas
blessyrer. Den ovannämnde <sc>Kalldiniker</sc> berättade således en
liten händelse utur sin praktik, hur han hade blivit lurad av
en jute, <sc>Jöns Söfrinsson</sc>, för sina gjorda utlägg vid inköp
av varor på apoteket till mineralbad och salva åt bemälde jute.
Denne jute hade hemma hos sig icke funnit någon, som visste
råd för honom, »alltså hade han begivit sig till denna
förnäma(!) ort, där han förmodade finnas goda läkare, så att jag
på sådan förtrogenhet och dess motiv blev bevekt till största
misskundsamhet». Så inträffade, att <sc>Jöns</sc> uteblev samma
kväll han skulle börja den beramade badkuren. »Hvad
händer, han kom intet igen utan haver på den suparen soldaten
<sc>Fihns</sc> falska förhoppning att inom fyra veckor kurera honom
undergivit sig dess kur.»

Man hade förlagt garnisonssjukhuset till Lilla Bommen,
en mindre trevlig avkrok i staden vid denna tidpunkt.
Belägenheten därstädes var ej vidare tilltalande. Dit hade man
nämligen även förlagt garnisonens — sit venia verbo —
»previtzhus», sannolikt tilltaget i stor skala. Där någonstans låg ock
nattmannens utensilier och pråm förtöjd för inlastning av sitt
makabra innehåll. I närheten fanns ock en stinkande grop,
som en gång uppkommit, när man därstädes tagit jord för
planerande av Larmplatsen mellan Lilla Bommen och
Drottningporten. Jämte ovannämnda inrättningar tycks slaktarhuset
också legat vid Lilla Bommen. Man må livligt hoppas, att det
fläktade friskt från den förbiflytande älven, och att luftdraget
ordentligt kunde ventilera ut de olika slags odörer, som spredo
sig ut över Lilla Bommens område i sjukhusets omedelbara
närhet. Om sjukhusets storlek kan måhända följande tjäna
till underrättelse. Det låg 1742 en eskader för ankar ute på
redden, och sjukdom hade utbrutit bland manskapet.
Magistraten fick på grund därav förfrågan från amiralitetet, om
den vore villig att på stadens sjukhus härbärgera ett
femtiotal sjuka. Härpå gavs det svaret, att på stadens sjukhus
fanns endast en kammare obelagd, som kunde rymma högst
ett tjugotal man. Däremot hänvisade man vederbörande till
garnisonsbadstugan eller gamla sjukhuset vid Lilla Bommen,
som, om fästningskommendanten ville därtill ge sitt
medgivande, gott kunde rymma ett hundratal. Förmodligen lågo
de sjuka som packade sillar. Lavsystemet medgav ju gott om
plats, och luftkuben var en okänd tingest. Någon kammare
på sjukhuset synes varit upplåten som kurhus. År 1751 blev
det gamla garnisonssjukhuset dömt till nedrivning. Åldrigt och
bofälligt ansågs det eldfängt som gammalt fnöske och
utdömdes efter alla konstens regler, »jemlikt Cap. II, artikel VI
och § IV i brandordningen».

År 1727 uppfördes ett sjukhus »under Ekskogen». Det var
avsett att ersätta det nedrivna Kvarnbergssjukhuset. »Under
Ekskogen» är en benämning, som man alltsomoftast återfinner
i stadens äldre handlingar. Benämningen torde tarva ett par
ord till förklaring för dem, som ej äro bevandrade i stadens
topografi. Två höga berg bevakade likt tvenne stoder själva
inloppet till stora hamnen (nuvarande Stora hamnkanalen).
Det ena, norr om hamnen, var naket och grått. Där hade
blåsten fritt spel från alla håll, och på detta berg låg stadens
väderkvarn, varför det kallades och alltjämt kallas Kvarnberget.
Bergshöjden söder om hamnen heter sedan gammalt
Otterhällan och var i stadens ungdom klätt med en ståtlig ekskog.
Vägen vid dess fot var, vad som i dagligt tal kallades »under
Ekskogen», och detta även sedan ekarne genom vandalisering
och avverkning gått all världens väg.

Göteborg verkade trångt, kvavt och innestängt inom sin
fästningsgördel och saknade innanför denna det lantliga
behag, som annars var så utmärkande för de svenska småstäderna
— »rus in urbe»,<footnote>Landet i staden.</footnote> som det hette om dem. Därför var ock
Ekskogen av många så mycket mer uppskattad, och ej få voro de,
som ville bygga sina hus »under Ekskogen», där det fanns litet
renare och friskare luft att få än den rustika gödseldoften från
stall och stior inom stadens övriga tätt bebyggda delar.

Tanken på ett sjukhus »under Ekskogen» hade varit uppe
redan 1709, men kom då ej till utförande. Det var året efter
Poltava, och redan detta bör vara skäl nog för att förstå, att
planerna fingo stoppas i skrinet; ty när själva rikets bestånd
stod på spel, fick allt annat vika.

Jag kan dock ej underlåta att omnämna saken — enligt
magistratens skrivelse till landshövdingen och guvernören <sc>Sjöblad</sc>
av den 23 Maj 1709. Man åstundade att visa
barmhärtighetsverk emot dem, som det behövde, och vore därför sinnad att
»under Ekskogen» vid vägen till Carlsport inrätta ett sjukhus för
några personer till »hemvist, skötsel och underhåll», i
förmodan att genom Guds välsignelse finna utväg till kostnaderna.
»Några kristmilda människor, som därför icke så synnerligen
ville ansedda vara hade av egen liberalitet velat contribuera
något av sina egna medel», i hopp om att flera skulle följa
deras föredöme. Överstelöjtnanten vid fortifikationen,
<sc>Lejonsparre</sc>, som därjämte synes ha varit stadsarkitekt, fick därför
i uppdrag att utse plats för det beramade sjukhuset samt
uppgjorde tvenne alternativ, det ena utanför, det andra
innanför slagbommen. <sc>Sjöblad</sc> gjorde därvidlag kort process och
skrev: »Det senare stället innan slagbommen ha vi funnit för
gott att approbera». Av det vackra syftet »ad pios usus»<footnote>För fromt ändamål.</footnote>
blev dock den gången intet.

Frågan kom upp aderton år senare. För första gången får
den medicinska sakkunskapen sitt ord med i laget och tillfälle
att göra sig hörd. Det förefaller nästan, som i detta draget
något hände i stadens hälsovårdshistoria. Stadsfysicus <sc>Boëthius</sc>
och stadsfältskären <sc>Rönnow</sc> fingo nämligen Magistratens
uppdrag att utse lämpligaste plats för det ifrågasatta sjukhusets
förläggning. De båda herrarne sågo sig om i staden med all
den uppmärksamhet saken var värd och fattade till sist tycke
för en plats »under Ekskogen». Några år tidigare hade det
starkt varit på tal bland stadens borgare, att sjukhuset borde
förläggas liksom garnisonsbadstugan till Lilla Bommen med
alla dess förut uppräknade rysligheter. <sc>Boëthius</sc>’ och
<sc>Rönnows</sc> förslag segrade, och man beslöt förlägga sjukhuset vid
Otterhällan »under Ekskogen» strax invid gamla gjuthuset.
Man kan dock undra, om inte belägenheten vid gjuthuset, där
gnistorna i blåsten förmodligen stodo som en kvast ur
skorstenen, var nästan lika riskabel som platsen vid krutvalvet.

Löjtnant <sc>Carlberg</sc>, den blivande stadsarkitekten, hade
troligen utfört ritningarne och förmåddes ock efter åtskilliga
påtryckningar att uppföra byggnaden, som utlämnades på
entreprenad för en summa av 1322 daler och några ören s:mt.
Förmodligen var detta <sc>Carlbergs</sc> första försök i stadens
tjänst och torde avlupit till belåtenhet. Som bekant fick han
därstädes en god och lång arbetsdag och kunde vid slutet av
sin bana med sina ögon skåda resultatet av sitt dagsverke i
alla de större och smärre privata och offentliga
byggnadsverk, han varit mästare för.

Om sjukhusets närmaste uppgift får man kort besked genom
de skrivelser, som Magistraten från 1750-talet årligen hade
att inge till Kungliga sundhetscollegium angående
»Medicinalverkets tillstånd i staden». Dessa berättelser äro år från år
nästan oförändrat lika och innehålla även följande
återkommande passus: »Dessutom underhåller staden på egen
bekostnad ett sjuk- och kurhus, däruti de, som härstädes
befinnas behäftade med venerisk och andra smittosamma
sjukdomar varda intagna, skötta och underhållna samt av
stadens medicus och stadsfältskären curerade.»

Det måtte stått illa till med folkhälsan i staden i senare
hälften av 1700-talet. Pauperism och sjuklighet visade så
ohyggliga och beklämmande former, att vi nu ha svårt att
bilda oss en föreställning därom. Stadsläkaren <sc>Gråberg</sc>,
som var en hjärtnupen man, kunde i brev till kungliga
sundhetscollegium måla tillståndet i dystra färger. Det är rent
förstämmande, vad han skriver. Med bedrövelse träffade han
i sin dagliga sysselsättning massor av sjukliga, bräckliga tiggare
ute på gator och landsvägar; och vad värre var, många av dem
befunno sig ännu i barna- och ungdomsåren och voro för all
sin tid genom vanskötsel förskämda till kropp och seder och
landet till tunga. Och förmodligen fanns, trodde han, lika
stort antal om ej större, som blygdes att tigga eller inte ens
förmådde visa sig på gatorna och allmänna vägarne utan i sitt
okända mörker förgicks i sitt elände. <sc>Gråberg</sc> föreslog som
närmaste välfärdsåtgärd lasaretters inrättande för de fattige
sjukas intagande, i den förhoppning, att de i sinom tid kunde
utskrivas från desamma med återvunnen hälsa. Det fanns
en fond i riket för dylika ändamål, de s. k. lasarettsmedeln,
som dels förvaltades å ränterierna, dels förvarades hos prostarne
å landet. <sc>Gråberg</sc> ville att de tre hövdingedömena,
Göteborgs och Bohuslän, Älvsborgs och Hallands län, vilka två
senares gränser »nalkades Göteborgs inom 1½ mil», borde slå
sig tillsamman och för sina lasarettsmedel uppföra ett
gemensamt lasarett i Göteborg. Hallands »älskansvärde»
landshövding hade visserligen föreslagit att använda tillgängliga
medel av nämnda fond till ett koppningshus. <sc>Gråberg</sc> ställde
sig dock avstyrkande härtill och frånrådde det, då han med
fog ansåg sig kunna förutsäga, att allmogen ännu så länge
icke skulle kunna förmås att utlämna sina barn till denna
nyttiga operation, särskilt om barnen togos långväga bort
till ett lasarett. <sc>Gråberg</sc> förordade så mycket mera sitt eget
förslag, ehuruväl han insåg att tillgängliga medel ej skulle
förslå till avlöning av lasarettets medikus och kirurg. Därför
förklarade han sig villig av intresse för en så kristlig
inrättning att tillsvidare utan arvode själv åtaga sig befattningen
som medikus och trodde sig kunna försäkra att en stadens
chirurgus på samma blygsamma villkor skulle stå till
lasarettets förfogande. Detta var kontentan av <sc>Gråbergs</sc> 1769
avgivna relation till Collegium medicum.

Något var verkligen i görningen i lasarettsfrågan, som för
Göteborgs vidkommande snart skulle lösas på ett sätt, som
vida överträffade <sc>Gråbergs</sc> bästa förväntningar. Det hände
sig nämligen 1774, att staden fick mottaga en högst angenäm
surprise, <sc>Sahlgrens</sc> stora donation, en och en halv tunna
guld, som för sin tid, då man rörde sig med löjligt små
summor, var rundhänt tilltagen. God ekonomisk framgång och
varmt hjärta för det samhälle, där han gjort sin fortune, gjorde
honom till dess välvillige givare. Den donerade gåvan
öppnade möjligheter för ett nytt och tidsenligt lasaretts
uppförande. Egentligen hade <sc>Sahlgren</sc> själv ursprungligen hyst
planer på att donera ett barnhus till staden. Så vitt jag vet
finnas inga uppgifter därom publicerade. Saken kan dock
kanske vara värd ett omnämnande. Till barnhustomt ville
<sc>Sahlgren</sc> fritt förfoga över en av stadens jordar,
Vahammarsängen eller, som den kanske oftare kallades, Stora
Olskroken. Detta stötte dock på det kompaktaste motstånd
hos borgmästare och råd och stadens övriga borgerskap.

Vahammarsängen var nämligen sedan gammalt känd som
en av stadens bästa jordägor och sträckte sig från Gullbergsbro
till Redberget (nuvarande Olskroken) samt var 75 tunnland
stor. Höskörden utarrenderades för en årlig lega av 700 daler
s:mt till rådman <sc>Damms</sc> sterbhus, och höstbetet, som var
anslaget till stadsbefolkningens mjölkkor och åkarehästar,
ansågs alldeles omistligt.

Det artade sig till ett ordentligt nappatag om ängen mellan
magistraten och direktör <sc>Sahlgren</sc>, som vidtog laga åtgärder,
men förlorade målet. Fastän domen vann laga kraft, hänsköt
<sc>Sahlgren</sc> likvisst målet även till Kunglig Majestät, som i
sin ordning infordrade magistratens förklaring. Magistraten
hade klara skäl för avslag. Den stödde sig nämligen på Carl
XI:s befallning, att stadens jordar ej fingo abalieneras eller
underläggas privata personer utan oförryckt förbliva till de
publike behov och tarvor, vartill de blivit anslagne, varför ett
överlåtande av Vahammarsängen utan arrendeavgift skulle
medföra kännbar skada och rubbning i stadens stat.
<sc>Sahlgren</sc> hade bland annat i sin skrivelse till Kunglig Majestät
yttrat, att det vore dålig ekonomi för staden, att låta stadens
jord ligga för fäfot samt att plantager och inrättningar —
framförallt en sådan som gällde fattiga, nödlidande barns
conservation — såsom foster av människornas arbete, konst och
snille till naturens förbättrande borde äga företräde framför
mulbete. Detta <sc>Sahlgrens</sc> angrepp på stadsförvaltningen
gick magistratens ära för när och föranledde till följande
direkta besvarande av tillvitelsen: »Men allernådigaste Konung,
i sanning förhåller sig saken icke så, ty här i staden ligger icke
någon dess tillhörig mark för fäfot, utan nyttjas jorden till
krydd-, kål- och trädgårdar samt plantager. — 57 tunnland
jord till endast tobaksplantager. — Men om sådana
inrättningar skola kunna äga bestånd, fordras hästar och
boskapskreatur och då dessa icke kunna underhållas utan hö och foder,
så lärer icke kunna nekas, att ju ängar och mulbeten äro
nödvändiga.»

Inte utan skäl hade magistraten funnit, att ängen var
alldeles olämplig för den föreslagna bebyggelsen. Ängen var
låg och sidlänt belägen, utsatt för översvämningar från älven
höst och vår samt vid uppsjö. Lämplig tomt för husbyggnad
fanns ej mer än vid stora vägen mellan Gullbergsån och
Redberget »ett kanonskott från Västgöta Lejon». Om fientlighet
påkomme, så skulle denna byggnad tvivelsutan tjäna fienden
till betäckning; han skulle där kunna fatta posto och beskjuta
fästningsverket. Så givande ängen än var för grässkörd, så
olämplig var den på grund av sin sumpighet och bergsyra till
trädgård och planterhage, förutsatt att direktör <sc>Sahlgren</sc>
ej ville åtnöja sig med vide- pil- och alplanteringar.

Slutligen påpekades som det kanske allra viktigaste skälet
för avslag, att direktör <sc>Sahlgren</sc> redan som borgare i staden
för ett nog så lindrigt arrende av 52 daler s:mt årligen
förvärvat sig nyttjanderätt till ett av stadens större landerier
vid Säveån, varför han ju redan var i besittning av ett
område, som ur alla synpunkter synnerligen väl lämpade sig för
den tillärnade barnhusanläggningen, och detta så mycket
mer som direktör <sc>Sahlgren</sc> icke behövde uppoffra den ringaste
del av sitt sommarnöje i sitt hus i Gamlestaden med dess
kostbara lust- träd- och kryddgårdar, varför det å detta landeri
omöjligen kunde fela honom utväg och tillfälle att anlägga
sitt barnhus.

Efter allt detta bråk och krångel lät <sc>Sahlgren</sc> frågan om
barnhuset alldeles förfalla. Det måste medges, att det vittnar
gott om <sc>Sahlgrens</sc> humör, att han efter magistratens rätt
snäva behandling av hans framställning om fritt tomtområde
för den planerade barnhusinrättningen ej stoppade hela sin
ädla avsikt i säcken utan förverkligade donationen på det
praktiska sättet, att han lät vederbörande själva bestämma
om dess användning. <sc>Sahlgren</sc> inskränkte sig nämligen helt
diplomatiskt och klokt att stadga, att hans gåva finge
användas till »någon nödig, nyttig och varaktig inrättning».
Nu gällde det för kuratorerna att fatta ett klokt och
förståndigt beslut. Man vädjade till den allmänna meningen genom
att utfästa två tävlingspris, det större på 166 daler och 32
skilling, det mindre på halva detta belopp, vilka skulle
tillfalla dem, som inkommo med de bästa förslagen om
donationens användning. Resultatet blev att stadens högt värderade
borgmästare <sc>Daniel Pettersson</sc>, en utpräglad typ från
Göteborgs l'ancien regime, som kunde skriva dikter och
rådsprotokoll med samma schwung, för en inlämnad anonym
tävlingsskrift, fick första priset. Den anonyme författaren
<sc>Pettersson</sc> hade i denna utförligt bevisat att en
sjukhusinrättning var av alla förslag den nödigaste och nyttigaste.

Vid närmare besinning och sedan den första förtjusningen
över gåvan något lagt sig, började man kalkylera och fann att
räntan av donationen ej belöpte sig till mer än 1000 daler om
året. För att lämna kapitalet orört beslöt man uppskjuta
sjukhusbygget, tills de sammanlagda årsräntorna vuxit till
en tillräckligt stor summa för sjukhusets byggande. Det
gälde att skynda långsamt. När man efter fem år var uppe i ett
byggnadskapital av 5000 kronor, ansåg man tiden vara inne
och uppförde, där Sillgatan utmynnade vid Masthamnen,
»varest är ganska frisk luft», en tvåvånings
korsvirkesbyggnad av rött tegel. Byggnaden togs för sitt ändamål i bruk
1782 och stod för sin tid på höjden av komfort. Idén till
densamma hade man fått från L’Hospice de Charité i Paris. Det
första reglementet för sjukhuset överlämnades den 15 mars 1782
till magistraten av baron <sc>Claes Alströmer</sc>, den ene av
testamentets kuratorer »då härmed nu så vida kommit att sjuka
kunna intagas till skötsel och förplägning».

Härmed ett par utdrag ur detsamma:

6:te »Alla som söka sjukhuset anmäla sig hos
Amiralitetsmedicus <sc>Dubb</sc>, som blir uppdraget föreståndarskapet och
sjukhusmedicisysslan och vilken till den ändan träffas uti
sjukhuset varje dag kl 7 om morgnarne och kl 4
eftermiddagarne.»

7:de »För dem som träffas av hastiga olyckshändelser
behöves ej denna omgång iakttagas; de även såväl som
barnaföderskor finna sjukhuset alltid för sig öppet samt medicus och
annan betjäning redo att dem bispringa.»

9:de »Att de i staden practiserande Medici och Chirurgi hava
rättighet att av sjukhusets Medicus begära underrättelser
om rätta arten och skötseln av de farsoter, som tid efter annan
kunna yppas, varföre ock sådana sjuka och deras omständighet
skola framför andra intagas till utrönande av varje farsots
natur, dess säkrare och skyndsammaste behandlingssätt samt
smittans kvävande.

10:de Att enligt Testators vilja endast av denna stadens
borgerskap och husägare, som äro i fattigaste villkor och utan
all annan vård äga rättighet att gratis få intagas på detta
sjukhus och således denna stadens garnizon därifrån uteslutas
såsom de vilka naturligtvis vårdas så väl av regering som
deras respektive chefer.»

För att tjäna till en liten jämförelse med vår tids
mönsterinrättningar införes här en del detaljer angående dess
inredning och utrustning. I övre våningen fanns en rad av fem
stora, höga, ljusa rum. Ett av dem användes till obduktioner.
Där förvarades den preparatsamling, som efter hand bragtes
till stånd. Där stodo ock instrument- och medicinskåpen. De
andra fyra ovanrummen voro inrättade till sjuksalar med
fem eller sex sjuksängar i varje. Till varje sängplats hörde
följande ganska rikligt tilltagna uppsättning: En
buldansmadrass stoppad med vitmossa, en tagelmadrass och en
tagellångdyna, en fjäderkudde, två par lakan, tre lintyg, två
randiga lärftsnattröjor, två friströjor, två randiga lärftsnattrockar,
en filt, två par ullstrumpor och två par trådstrumpor, vidare
nattmössa, näsdukar, tofflor, underbyxor eller underkjolar.
Sängarne voro utan tak, på det ej någon stank finge stanna
kvar inom dem. De voro omgivna med täta, snygga gardiner
utav färgat biångarn, vilka voro tvättbara. Så snart någon
säng blev ledig, blevo sängomhängena lagda i byk, så att man
ej behövde befara någon smittas vidhängande. För de sjukes
och sjuksköterskornas bekvämlighet var varje sängbotten
delad tvärsöver i två delar, förenade medelst gångjärn, så att
den övre delen med snöre helt lätt kunde hissas upp.
Härigenom kunde sängen efter den sjukes lust och smak ändras
till högre huvudgärd eller till sovstol, vilket borde bidraga till
den sjukes lisa och medföra stor lättnad i hans skötsel.

I undre våningen lågo förrådskällare, skafferi och kök. Detta
senare hade fått en utmärkt utrustning, varvid man särskilt
gått i författning om att skaffa alla slags kokkärl av gjutjärn.
Dessutom funnos därstädes tre rum, det ena med två sängar
för barnaföderskor, det andra nyttjat som badrum; det tredje
beboddes av hushållerskan.

Medicinalstaten bestod av en medikus; förste innehavaren
var sjukhusets utmärkte organisatör, doktor <sc>Per Dubb</sc> eller
Pappa <sc>Dubb</sc>, som var hans hedersnamn i staden. Han skötte
både sjukhusets patienter och ekonomi och uppbar därför årlig
lön av 137 riksdaler och 16 skilling. Överfältskären åtnjöt
endast 50 riksdalers ersättning om året; den förste var
regementsfältskären <sc>Weinberg</sc>. Hans medhjälpare,
underfältskären, hade en årslön av 33 riksdaler och 16 skilling.
Dessutom funnos två oavlönade fältskärsgossar. Barnmorskan
erhöll 32 skilling för varje förrättning. Apotekarne i staden
alternerade enligt överenskommelse med den årliga leveransen
av medicinalier, av »nit och ömhet» till många procent under
apotekartaxan. Prästerskapet turade mellan sig att besöka
de sjuke. De åtnjöto därför ingen ersättning.
Sjukvakterskorna, det äldre namnet för sjuksköterskor, voro till antalet
sex. Två och två av dem gjorde vakt ett dygn i sträck och
hade två dygn fria. De bodde utom sjukhuset, och deras
sammanlagda avlöning var sju riksdaler i månaden. De voro
ej fast anställda utan kunde när som helst avskedas, om det
visade sig att de sjuke av dem behandlades med vårdslöshet
eller hårdhet.

Hushållerskan hade 33 riksdaler 16 skilling om året och
befann sig således i samma lönegrad som underkirurgen, men
hade till skillnad från denne dessutom rum, säng, värme och
ljus. Hon hade till biträde en piga med sex riksdaler i städja
och lön och 12 riksdaler i kostpengar. Sjukhusdrängen låg
»utomhus» och hade tre riksdaler i månaden ett för allt. Hela
avlöningsstaten belöpte sig per år till 398 riksdaler.
Uppgifterna äro i huvudsak hämtade ur Uppfostringssällskapets
tidningar, numret för den 19 Februari 1784. Då hade
sjukhuset varit i gång 2 års tid.

Beträffande dagavgifterna så hette det, att som alla
invånarne i Göteborg i anseende till fästningsverken voro ganska
trångbodda och ett sjukt tjänstehjon, läro- eller bodgosse,
gesäll m. fl. ej utan mycket besvär och olägenhet kunde bliva
vårdad hemma, så hade man upplåtit för dem 18 sängar i
sjukhuset för en ringa avgift av fyra skilling om dygnet, vilken man
dock nu, sedan genom tvenne års erfarenhet kunnat utrönas,
att varje sjuk person om dagen kostar sjukhuset 7½ skilling
endast i medikamenter, mat, kläder, ljus och värme, blivit
nödsakad att förhöja till 6 skilling om dygnet för de mindre
förmögne, till åtta skilling för de förmögnares och
herrskapernas domestiker, sjöfolk m. fl. samt till tio skilling för
utlänningar, främlingar, barnaföderskor av bättre villkor och andra
vid tillfällen av sådana sjukdomar, som fordra mycket och
dyrbara medikamenter.

Nästan sorglustigt verkar den uppriktiga glädje, man gav
till känna över att begravningarne förrättades gratis av
Fattighusets pastor, som tillika utverkat den förmånen att likens
avhämtning med gravöppning och nedgrävning ej kostade
mer än en riksdaler stycket. Man förstår så väl att det måste
snålas på alla håll för att av de 1.000 riksdalerna per år »draga
den mesta möjliga fördel». Snart fann man allt för väl, att
fler donationer voro nödvändiga, om inte hela sjukhusdriften
skulle äventyras. Donationen nummer två lät ej heller så
länge vänta på sig. År 1784 förlänade nämligen statsrådet
<sc>Casten Rönnow</sc> sjukhuset ett belopp av 1.650 riksdaler »till
att underhålla en säng, vilken ock blivit gjord av ek, genast
försedd med inventarier och fått till påskrift: Statsrådet,
archiatern och riddaren av kungliga Nordstjerneorden skänkte år
1784 sextonhundrafemtio riksdaler specie till denna sjuksängs
upprättande och beständiga uppehåll.» Det måtte smakat
något till härligt att få ligga i en så dyrbar säng!

»Pappa <sc>Dubb</sc>» underlät sannerligen intet, som kunde lända
hans sjukhus och dess patienter till fromma. Som lämplig
illustration till det nit, han därvid visade, kan framdragas
följande. Det var ej endast en vacker gammal sedvänja utan
uttryckligen stadgat, att gästerna och faddrarne vid respektive
bröllop och barndop borde skjuta tillsammans en penninggåva,
som författningsenligt skulle komma lasaretterna till godo.
Genom Venerandi Consistorii cirkulärskrivelse av 3 Mars 1784
bestämdes, att dessa gästabudskollekter i Göteborg skulle
oavkortade tillfalla det nyinrättade Sahlgrenska sjukhuset.
Det var yttermera föreskrivet att kollekten skulle insamlas på
»kringgående tallrik» för att gästernas frikostighet därigenom
skulle tillbörligt stimuleras. Efter några år kom denna vana
åtminstone delvis ur bruk, och kollekten inskränkte sig till att
värden i bröllopsgården eller barnets fader vid fadderskapet
genom den tjänstförrättande prästen överlämnade sin gåva till
sjukhuset efter råd och lägenhet. Detta sätt att »collectera
lasarettsmedlen» var inte i <sc>Dubbs</sc> smak, och han tyckte ej utan
skäl, att metoden lände hans sjukhus till förfång, och
sjukhuset hade inte råd att undvara, vad som med rätta borde
tillkomma detsamma. Han skrev därför en anmälan om
förhållandet till magistraten och begärde i densamma ovillkorlig
efterlevnad av stadgade föreskrifter samt att den värd skulle
ådömas dubbla böter, som på något sätt lade hinder i vägen för
»tallrikens kringgående». Magistraten tillmötesgick doktor
<sc>Dubb</sc> så till vida, att den överlämnade till biskopens och 
consistoriums gottfinnande, om det ej vore tillfyllest, att
vederbörande prästerskap erinrades om rätta sättet för
lasarettsmedlens kollekterande, så att författningarne noga följdes.
<sc>Dubb</sc> kunde därför med sannskyldig glädje och
tillfredsställelse för sitt sjukhus inkassera de åter ökade lasarettsmedel,
som inflöto, tack vare att den »kringgående tallriken» åter
togs i bruk för sitt lovvärda ändamål.

Härmed torde nästan till överflöd vara ordat om den
nyinrättade sjukhusinrättningen, Sahlgrenska sjukhuset. Dess
vidare storartade utveckling under de första hundra åren ha
nämligen i doktor <sc>Forssenii</sc> penna fått sin utförliga och
samvetsgranna skildring. Den första anspråkslösa
barnbördsavdelningen i sagda sjukhus har blivit föremål för professor
<sc>Ullmans</sc> behandling i sammanhang med hans bok om Göteborgs
Barnbördshus. Han har i denna bok förutskickat en intressant
historik om tidigare förhållanden inom sagda medicinska fack
här i landet. Det synes dock ha undgått honom, att den
mångfrestande <sc>Urban Hierne</sc>, som hade så gott om idéer, jämväl
härvidlag sökte skynda på utvecklingen till något bättre. Han
var dock 100 år före sin tid. I en högst temperamentsfylld
inlaga, daterad den 15 April 1682, alltjämt synnerligen läsvärd,
för första gången tryckt i den Svenske Merkurius år 1757 och
sedan omtryckt i tidskriften Läkaren och Naturforskaren, tar
han till orda för inrättandet av ett antal barnsängshospital i
riket till barnmorskors utbildning och undervisning. »Hvi
upprättas», frågar han, »icke sådana barnsängshospitaler, som
man ser vara i andra länder; varför håller man icke
barnmoderskor och gamla mästarinnor, som de andra i många år lära
och undervisa?»

<sc>Hierne</sc> förmenade, att deras lärjungar, om de något
förstånd hade, skulle på fem eller sex år i sådana hospital med
två eller tre casus i veckan sin konst kunna lära. Medel ansåg
han med sin eldiga hänförelse för saken, att det ej borde vara
svårt att åvägabringa. Han tänkte därvid närmast på att det
var gammal sed att vid lyckliga händelser i familjen ge en
tacksamhetens penning till de fattige. Detta bruk borde bibehållas
och medlen reserveras för de av honom föreslagna inrättningarne.
Själv ansåg han, att en specieriksdaler borde vara normen för
en sådan gåva, men att de bemedlade borde ge något mer och
de mindre bemedlade något mindre. Han utarbetade därför
en mycket utförlig taxa att gälla för olika stånd, klasser och
orter i riket. Sålunda borde en borgmästarinna eller
rådmanshustru i Göteborg och likvärdiga städer ge en riksdaler, men
städer mindre än dessa tre daler k:mt, förmögna borgarhustrur
i samma stad tre daler och fattigare två daler o. s. v.

Vid slutet av sin inlaga vidhåller han, att hans projekt vore
en både skälig och alldeles möjlig sak. »Men som gemene man
här i landet gemenligen till sitt bästa såsom boskapen måste
drivas, alltså äro alla förslag förgäves, där de icke av högre
hand verkställas. Dixi et liberavi animam meam.»<footnote>Jag har talat och frälsat min själ.</footnote>

*
</chapter>
<chapter name="Ur ett hospitals historia">
<h2>UR ETT HOSPITALS HISTORIA.</h2>

»<big><big>S</big></big>TADSENS HOSPITAL» hade funnits till långt före staden.
Denna hade nämligen övertagit det som ett lättfånget
arvegods från sina föregångare. Göteborg hade ärvt det efter
Nylödöse och Nylödöse efter den äldre köpstaden Lödöse.
Dess ursprung låg nämligen mycket långt tillbaka i den tidiga
medeltiden. Medeltiden var medicinskt sett visserligen mycket
mörk. Dock även härvidlag som i så mycket annat har den
tadlats alldeles för mycket och fått en avgjort sämre signatur
än den förtjänat. Det var som bekant det självbelåtna och
förnumstiga upplysningstidevarvet, som behagat sätta den
svarta okunnighetens och mörkrets stämpel på de tider, som
lågo bakom detsamma, enkannerligen den s. k. medeltiden.
Omdömet var för generellt och delvis mycket obefogat. Av
många skäl att döma var den en förberedelsetid, då mycket
gott spirade och grodde. Allt var ej lägervall och obrutna
tegar. Det fanns t. o. m. redan stora stycken andliga
odlingsmarker, som ansade av pietetens och barmhärtighetens
varsamma och milda händer frambragte sköna blomster och god
frukt även i vårt karga land. Humanitärt sett prisvärdast var
kanske uppkomsten av de Helgeandshus, eller hospitaler, som
efter berömt mönster utifrån redan tidigt inrättades
mångenstädes i vårt rike.

Vi måste väl nämligen betrakta dem som de första primitiva
ansatserna till våra nuvarande häpnadsväckande rikt
utvecklade sjukvårds- och fattigvårdsinrättningar. Grunden var
god och höll att bygga vidare på; det var nämligen den kristliga
kärleken och särskilt den sidan av densamma, som alltjämt är
basis för kärleksverksamheten i världen, den kristliga
barmhärtigheten. Den läkarvård, som bestods i dessa medeltida
hospital, var förvisso mycket obetydlig och underhaltig, men
knappast sämre än under många av de därpå följande
århundradena. Munkmedicinen var ju sålunda en mycket underlig
blandning av vidskepelse och empiri. Syftet var vackert och
gott, och det tillhör därför ej klokskapen att därvid anlägga
futtiga och klandrande synpunkter. Hospitalen hade i första
hand blivit upprättade av hospitalsbröderna eller korsdragarnes
orden, med ett annat namn även kallad Johanniterorden.
Dessa hospital funno till och med nåd för vår kritiske Argus på
1700-talet, <sc>Olof von Dalin</sc>, som i sin svenska historia villigt
medger, att de ingalunda voro munkenästen utan härbärgen
för sjuka och nödställda. Det första i sitt slag här i riket
grundades i Eskilstuna, »hvilket är det första jag finner i Sverige
till detta tappra ridderskapets tjänst». De citerade orden äro
<sc>Dalins</sc>.

Även i Lödöse urgamla köpstad blev ett sådant hospital
upprättat. Biskop <sc>Ryzelius</sc> betygar, att »det varit ett väl inrättat
hospital, domus spiriti sancti eller Helge Ands hus, om vars 
ålder man är okunnig». Han tillägger, att det med härliga
gåvor blivit ihågkommet. Kronologiskt intressant är hans
uppgift, att herr <sc>Måns Johansson</sc> den 1 Augusti 1293
ihågkommit hospitalet med en gåva på sex mark samtidigt med en
gåva av femton mark till svartmunkarne därstädes. De båda
Folkungahertigarne <sc>Erik</sc> och <sc>Waldemar</sc>, som ihjälhungrades
å Nyköpingshus, hade i sitt därstädes uppsatta testamente,
daterat år 1318 die Priscae Virginis,<footnote>Jungfru <sc>Priscas</sc> dag.</footnote> den 18 Januari, ingalunda
glömt bort Lödöse hospital och kloster utan förlänade vardera
inrättningarne 20 mark penningar. Lödöse var dem nämligen
en kär och välkänd plats. Å en pergamentstavla, skänkt av
<sc>Lennart Torstensson</sc> till Lödöse kyrka, uppges att »hertig
<sc>Erik</sc> 1310 byggde här sitt kostbara hus och hade däruti sin
präktiga hovhållning till inemot begge hertigarnes bedrövliga
levnadsslut.» Hospitalets höga ålder och anseende få därmed
anses tämligen nöjaktigt fastslagna. Kort sagt, inrättningen stod
i sitt flor redan för mer än 600 år sedan tillbaka. På <sc>Gustav
Vasas</sc> maktbud överflyttades 1526 detta redan då gamla
och ärevördiga hospital till gråmunkeklostret i Nylödöse.
Genom sitt öppna biev, daterat Skara, söndagen näst efter
Mikaelidag 1529, förunnade kungen Nylödöse hospital den gamla
köpstaden Lödöses ödelagda spetalsdel och därtill spetalsdalen
på Dal. »Bröderna förvisas till ett annat kloster, ty kloster
finnas många och i dem få bröder», som <sc>Gustav Vasa</sc> skrev
i Nylödöse »friheter». Ännu den dag i dag är bär ett hemman
i gamla Lödöse by namnet Spetalen eller Spetalsgården. Denna
gård har således med all säkerhet en gång varit hospitalet
tillhörig. Genom någon vrång handling gick hospitalet samma
hemman förlustigt. Magistraten i Göteborg beklagade sig
bittert i en skrivelse 1758, vid vilken tidpunkt hospitalet synes
ha befunnit sig i stort trångmål, att den ej kunnat
återbekomma detta dess tillhörande hemman, som framlidne greve
<sc>Peder</sc> eller <sc>Erik Brahe</sc> jämte största delen av kyrkotionden
avhänt hospitalet och lagt under sitt grevskap och låtit hävda
och bruka, men sedan bortsålt och detta trots att både <sc>Johan</sc>
III och <sc>Karl</sc> IX utfärdat stränga befallningar om samma
hemmans »vederkännande» under hospitalet.

En annan också troligen urgammal hospitalsäga var Fors
kvarn med ålfiske i Skepplanda socken. Om sagda kvarn
heter det i samma skrivelse: »Uppå denna kronokvarn finnes
hvarken i stadens arkiv eller vid Hospitalet något
donationsbrev, utan lär detsamma genom tidernas omskiftan samt vid
varjehanda olyckliga tillfällen av fienders infall eller på annat
sätt vara förkommet, men tilläventyrs torde åtminstone en
del därav igenfinnas uti Riks- och Antiquitetsarchivo.»

Vid Fors ha, så långt hågkomsten om gamla tider sträcker
sig, funnits två kvarnar, den övre och nedre. Den nedre, ett
pittoreskt gammalt stenhus, har hört till det silfversköldska
fideikommisset. Den ligger väl undandold i en underskönt
vacker dal och är en sevärdhet av rang. Forsån störtar sig i
två armar ned i den djupa, dunkelgröna och myntadoftande
dalen och famnar därvid ett brant, lövskogskransat bergsparti.
Platsen är den som skriver detta från barndomstiden
välbekant och kär. När kvällningen kom, och dagens arbete var
slutat samt larmet tystnat och stillheten lägrat sig över by och
trakt, hörde man bruset från forsen så vackert melodiskt i
stigande och fallande rytmer, och än spelar den samma musik
för nejden; dess melodi har liksom blivit ett med Fors by. Det
torde emellertid varit den övre och mindre kvarnen som varit
hospitalskvarn. Den låg mera öppet och fritt och var uppförd
av trävirke.

Denna hospitalskvarn hade sedan långliga och urminnes
tider varit ödekvarn. Då hände 1743, att dammluckorna åter
öppnades och kvarnhjulet sattes i gång, i det två bönder i
Sköningared, beläget vid Fors, mot åtnjutande av fyra friår
återupptagit mälden därstädes och efter de fyra friåren
försöksvis fingo erlägga 5 dal. s:mt i årligt arrende till Hospitalet.

Genom vedervärdigheter och missöden av olika slag hade
hospitalet fått lida åtskilliga andra förluster i sina förlänta
förmåner. Man hade sålunda alldeles tappat bort den ovan
omnämnda ägan, som kallades »spetallsdelen på Dal»; man
visste nämligen, varken var den låg, eller hur mycket den
räntat, eller om den blivit indragen och i så fall, när detta skett.

Likadant var förhållandet med »ängen i Svalered» vid
Lödöse. Den var med säkerhet en from förläning från
medeltiden, som under århundradenas lopp råkat bliva »bortblandad»
med andra hemmansägor. Magistraten visste sig ingen annan
råd, än att hänvända sig till landshövdingeämbetet i
Vänersborg att rannsaka om denna äng, som ju låg i Älvsborgs län.
Ej heller var man på det klara med, om hospitalet någonsin
fått uppbära de av konung <sc>Johan</sc> III »tillslagna 24 tunnor
spannmål av tionden från Kind, Redväg och Vartofta jämte
förbättring av två par oxar, åtta får, sex lispund humle, två
vålor långa och fyra klovar hvitling». Oaktat <sc>Karl</sc> IX:s
stränga befallning hade man ej kunnat återbekomma denna
tionde. Allt detta var förtretligt och smärtsamt för
magistraten att relatera. Det var nämligen riksens höglovliga ständer,
som äskat upplysningar genom den av ständerna tillsatta
hospitals- och barnhusdeputationen. Göteborgs magistrat var
säkert alldeles utan skuld i det beklagliga förhållandet; det var
gångna tiders försummelser, som buro skulden till förlusterna.
Om dessa förluster berodde på rent slarv eller borde tillskrivas
oblida öden var omöjligt att närmare utreda. Säkert är dock
att Hospitalet trots dessa mistningar hade haft rätt god
ekonomi, ända till dess hospitalsföreståndarne på
tvångsrekvisition av Kunglig Majestät måste låna ut till kronan hela sitt
besparade kapital av 18.000 dal. s:mt. Rubb och stubb togs.
Det var under görtziska regimen och nödmyntens år.

Till Kunglig Majestäts och kronans heder bör dock här även
tilläggas, att skulden i sin helhet till slut blev infriad, fast det
skulle dröja i femtio långa år eller ända till 1768, innan
slutlikviden kom. Den tredje december sistnämnda år anlände
nämligen från överdirektionen för barnhusen och hospitalen som en
överraskning av angenämaste slag en penningremissa
magistraten till handa på icke mindre än niotusen fyrahundra
åttiofyra daler och tjugotvå öre s:mt, som bokfördes under titel:
»Ersatt fordran av Konglig Majestät och Cronan». Återstoden
av hospitalets gamla kronofordran var egentligen 10.528 daler
och 17 öre s:mt, men överdirektionen hade ej ansett det mer än
skäligt, att den person, som utrett och bevakat hospitalets
rätt, borde som ersättning för osparad möda åtnjuta 10% av
densamma. Skrivelsen i fråga uppger tyvärr ej namnet på denne
hospitalets välgörare. Säkert är att han ärligen förtjänat
sina 10% eller 1.050 daler s:mt.

Efter denna översikt av hospitalets betänkliga minussida
återstår att redogöra för dess verkliga och viktigaste tillgångar.
Dessa bestodo först och främst i några förläningar,
sammanlagt 2½ mantal. Troligen förskrevo de sig från hospitalets
äldsta tider. Säkert är att de under många hundra år bidragit
till hospitalets nödtorftiga bärgning. Skatten eller räntan
utgick dels i penningar, dels i spannmål, smör, ost eller andra
sådana »persedlar» efter markegångspriset. Enligt uppbörden
för året 1674 erlade vederbörande följande räntor till
Hospitalet:

<sc>Oluff</sc> på Näset, ett helt hemman i Ale härad och Skövde
socken:	Penningar 46 daler 31 öre; Smör 6 Lispund, 
Spannmål 18 skäppor. <sc>Erik Grönlinge</sc> i Svalered, ett halvt
hemman i S:t Peder (Lödöse): Penningar 23 daler 26 öre; Smör
2½ Lispund, Spannmål 9 skäppor. <sc>Gudmund</sc> i Björsjöås, ett
kvarts hemman i Vätle härad och Bergjums socken: Penningar
12 daler 3 öre; Smör 1 Lispund, Spannmål 3½ skäppa.

<sc>Anfast</sc> på Rotan, <sc>Mårten</sc> i Måhult och <sc>Oluff</sc> i Målsjöås
skattade var för sig lika mycket som <sc>Gudmund</sc> i Björsjöås.
Enligt uppgift från 1775 utgjorde jordbruks- och 
hemmantalsräntorna för Näset, Svalered och Målsjönäs dal. s:mt 76, 17,
15¾.

En betydligt yngre förläning var ½ hemman Vidkärr,
donerat av <sc>Johan</sc> III till Lödöse stad den 3 Juni 1587, fritt från
kronans skatt. Detta hemman avträddes av magistraten
1627 till hospitalet för att tillmötesgå konung <sc>Gustaf II
Adolfs</sc> därom uttalade önskan. Hospitalsbonden å Vidkärr
torde erlagt ungefär samma ränta som ovannämnde <sc>Erik
Grönlinge</sc>. Inkomsten beräknades 1775 till 25 daler s:mt.
Hospitalet ägde vidare tre utjordar, nämligen Lexbyängen i
Partille samt Kålltorps- och en del av Ranängen i Örgryte.
Magistraten förmodade att dessa utjordar tillfallit hospitalet
vid fattigas inlösande i detsamma, i det att de eller deras fränder
i brist på reda penningar överlämnat dessa jordar såsom gåva
till hospitalet. Hospitalets välgörare, <sc>Johan</sc> III, och efter
honom <sc>Gustaf II Adolf</sc> hade tilldelat inrättningen den s. k.
hospitalshjälpen eller kronotionden från Ale, Vätle, Marks och
Kullings härader. Denna hjälp utgjorde sammanlagt mer än
130 tunnor spannmål årligen, två delar korn och en tredjedel
råg, samt beräknades 1775 till 164 tunnor, 19⅔ kappar.

Ytterligare bör tilläggas hospitalets enskilda gårdsbruk, av
staden förlänt »på behagelig tid». Det var släta, vackra
gärden, »ansenligt avkastande», med 12 tunnors utsäde jämte
tillhörande torplägenheter: Smedetorpet, Intakan, Kärret och
Holmen; det senare under 1700-talet förfallet och i ödesmål.
Torpen lära dock varit små och snarare att anse som
backstugor.

I slutet på 1600-talet omtalas hospitalets kvarnar. Dessa
torde varit mycket obetydliga. En väderkvarn blev »med
ringa kostnad» uppförd någon gång på 1700-talet, när »stadens
slusskvarn var förfallen». Den uppfördes på det i
Västergötland brukliga sättet, så att därå endast förmaldes malt och
detta endast för hospitalets enskilda behov.

Nedanför ägorna var den förbiglidande älven med sin gamla
färjeplats, där färjan och båtarne lågo förtöljda. Hospitalet
tycks efter 1661 ha bestritt färjningen och överfarten till
Hisingen samt åtnjöt härför en årlig inkomst av 45 daler s:mt.
Kunglig Majestät hade nämligen i nådig resolution över 
Göteborgs stads underdåniga desideria den 17 Juli 1661 förunnat
detta hospital frihet att med dess egna drängar hålla färjan
för överförseln från och till Hisingen och däremot åtnjuta den
inkomst, som danska Hisingen förut till färjekarlen erlagt,
som årligen skall ha utgjort 600 skeppor korn. Men sedan
den s. k. Nybro mot slutet av 1600-talet vid pass en halv mil
norr om hospitalet blivit anlagd för överfart över Göta älv, och
bropenningar därvid erlades både av hisingsbor och andra
resande, så hade nämnda inkomst till hospitalets förmån för
färjans hållande alldeles bortfallit, då färjan därefter var
överflödig. Oaktat anförda besvär vid riksdagen 1697 vanns intet
skadestånd för denna inkomstminskning. Hospitalets båtar
togos väl ock i bruk för fisket, då Göta älv var fritt fiskevatten.
Det talas till och med om ett laxstäng, tilltaget i så stor skala,
att det blev till hinder för sjöfarten. Rännan i älven var
nämligen rätt smal särskilt åt stadshållet, och skutskepparne på
strömbåtarne voro mycket missnöjda över därav föranledda
svårigheter i navigationen. Vid det ställe, som kallades Tingstad
Klara, var tämligen djupt vatten, men vid staden vidgade sig
älven och blev därigenom så mycket grundare samt såg mer ut
som en stor insjö med fågelvassar och låga, sanka stränder.
Älvens omedelbara närhet till hospitalet var säkert en god
förmån för det samma och hade förtagit platsen något av
dess dystra prägel samt medförde betydande lättnader i
tillförsel och samfärdsel på skilda håll.

Förhållandena på hospitalet under den tid, det låg under
Nylödöse äro genom Nylödöse Tänkeböcker i någon mån
bekanta. År 1587 vårdades därstädes 30 personer. Hospitalet
hade en, stundom två föreståndare. Vid tillsättningen av
föreståndare gick så till, att borgmästaren på öppen rådstuga
tillfrågade den samlade menigheten, vem som ville åtaga sig
sysslan. Den, som därtill var hugad, räckte upp handen.
År 1604, den 11 Juli räckte <sc>Bengt Uddsson</sc> handen att
vara de fattiges föreståndare och blev tillsagd i årslön tolv
daler och frihet från all skatt och utlagor. En av
hospitalsföreståndarne hade det för en föreståndare mindre passande
namnet <sc>Kiärringh</sc>. En annan föreståndare var <sc>Ivar
Skräddare</sc>. Om honom berätta tänkeböckerna följande 
romantiska händelse: »1600, den 22 september, nu på samma dag
höllo desse efterskrevne <sc>Hans Nilsson, Severin Svart</sc> och
<sc>Henrik Persson</sc> sin ed på boken, att <sc>Ivar Skräddare</sc> rymde
ut i Danska fejden, och <sc>Ingefrid</sc> drog strax efter, när som fred
blev. Sammaledes vittnade de att förenämnde <sc>Ivar</sc>, den tid
han var de fattiges föreståndare här i hospitalen, då skulle han
blivit de fattige skyldig 200 mark etc.» Dock tycks det
ha funnits täckning för förlusten i »salig <sc>Ingefrids</sc>»
efterlämnade fasta egendom. Åtskilliga andra notiser om
hospitalet återges i Tänkeböckerna. De visa i allmänhet de mindre
tilltalande sidorna hos Nylödösingarne. För hospitalets
historia äro de utan intresse.

Gång på gång hade hospitalet legat inom obehagligt
skotthåll för danska strövkårer. Anno 1624 brände juten ned både
hospital och kyrka, varvid det gamla gråmunkeklostret, som
hospitalet fick förfoga över efter munkarnes fördrivande,
skattade åt förgängelsen. Ingen vet, hur länge det legat där. Det
hade blivit uppfört på Härlanda ägor, som under medeltiden
utgjorde egen socken, Härlanda socken. Om munktiden fanns
ännu för kort tid sedan kvar en påminnelse i en liten bäck
genom Härlanda ägor, som kallades Munkebäcken.

Färjeläget var helt visst en bekväm överfartsplats för
danskarne, som kommo från bohushållet. Den nämnda nerbrända
kyrkan var ej äldre än från 1500-talets slut och tjänade
samtidigt Nylödöse till tempel. Borgarne i Nylödöse hade beslutat
att söndagligen under pågående gudstjänst skulle tolv
»varaktiga» personer bland dem hålla stark och flitig vakt omkring
deras stad, medan de övriga bevistade gudstjänsten.

Nästa gång kommo de danska tågande samma väg. Det var
vid Hannibalsfejden 1645. De stucko även denna resa
hospitalet i brand. Det var den 3 augusti, varvid många av hjonen
— <sc>Granberg</sc> uppger 18 stycken — vådligen omkommo. Den
danske översten, som hette <sc>Stigler</sc>, lät efter detta illdåd taga
stora kopparkitteln som krigsutbyte, ävenså kyrkklockan.
Den senare lät man dock hänsynsfullt nog återställa.

Tredje gången kommo Danskarna under <sc>Gyldenlöwe</sc>.
Det var 1676. Någonting måste även då ha inträffat vid
hospitalet. Räkenskapsboken för sagda år är borta. Jag vill ej
därmed insinuera, att den fallit i danskarnas händer och
kanske använts till förladdning. Det tyder dock utan tvivel på
villervalla, att den gått förlorad, eftersom räkenskapsböckerna
både för föregående och efterföljande tid finnas i behåll.
Hjonen tyckas dock denna gång ha bärgat livet. En häst, som
stod i spiltan, togs som god pris, och rytteriet trampade ned
Vidkärrs hospitalsbondes gröda, varför bonden undslapp ett
års arrende.

Det är nog föga bevänt att söka beskriva, hur själva hela
denna anläggning tedde sig någon gång i slutet på 1600-talet,
t. ex. i samma veva som <sc>Gyldenlöwes</sc> strövkår gjorde sin
påhälsning där. Man får nog inskränka sig till en helt torftig
uppradning av inrättningens tillhörande byggnader.

Kom man från Göteborg, såg man redan på långt håll kyrkan
med sin omgivande pilplantering. Två järnskodda portar
funnos för dem, som inträdde på anstaltsområdet, gamla och
nya porten. Utanför vardera vädjade uppställda
penningbössor eller »stockar» till den vägfarandes misskund och
ömsinthet, och efter vad det förspordes i räkenskapsböckerna
ingalunda utan framgång, ty i stockarne samlades rätt
ansenliga belopp. Till anstalten hörde ett antal stugor för olika
bruk. Räkenskaperna omnämna nattstugorna med
järnstänger för fönstren, badstugan och sjukstugan, vidare tukt-
eller fångebodarne. I räkenskaperna upptages t. ex. en post
1677 på sex stycken grindelåsar till porten och fångebodarne.
Åtskilliga ekonomihus funnos, såsom »bakarestugan», kölnan
eller brygghuset, rökhuset och malthuset. Man utförde även
rökning och mältning på beställning. Ytterligare omnämnas
mjölkestugan, slakteriet och kornhuset. Skaffaren eller
bokhållaren hade sin egen stuga, vartill kom Herr <sc>Larses</sc>,
predikantens hus, samtliga stugor tyckas varit täckta med näver.
Herr <sc>Lars</sc> och skaffaren hade var sin lilla fruktträdgård, som
de på egen bekostnad anlagt. Även hospitalet hade sin
trädhage, varifrån körsbär sommartid försåldes till borgarne i
staden. Humlegården på platsen hade mycket gott anseende.
Det hette om densamma, att humleskörden där slog bättre ut
än annorstädes i Göteborg. Annars klagades det erbarmligt
över, att den envisa blåsten, särskilt nordan och nordvästen
pinade ut humleplanteringarne i staden och dess grannskap,
helst höjderna runt omkring voro kala, och skyddsskog
saknades.

Hospitalsträdgården med humlegård kallades åtminstone på
1700-talet torpet Gatan och var utlämnat på arrende.
Arrendet hade gått i arv inom samma släkt nära ett sekel eller
nästan hela sagda århundrade. När den siste i raden av denna
trädgårdsmästardynasti, <sc>Jacob Claesson</sc>, sökte
besittningsrätt å nämnda torplägenhet, Gatan, yttrades i en skrivelse av
hospitalsföreståndarne, »att hans far och förfäder därstädes
nerlagt otrolig flit och arbete samt förtjänster om det allmänna
och att släkten hedrat orten, vars efterkommande skola
uppmuntras att träda i dygdiga förfäders aktningsvärda fotspår
samt bliva exempel för andra till efterföljd.»

*

Detta var något om exteriören till denna urgamla inrättning,
som gav tak över huvudet för åttio stycken »uslingar»,
urfattiga, värkbrutna, lama, vanföra, blinda, dumba och
huvudsvaga människor. Där fingo de till döddagar njuta sin knappt
tillmätta del och vara stor tack skyldiga för undfången
barmhärtighet. Vård och plägnad i nutida mening var det nog si
och så med. Den ene stackaren fick ta sig an den andre och
den dumbe leda den blinde.

I övrigt ålåg hela bördan av hjonens skötsel och förplägnad
skaffaren med tillhjälp av två drängar och två pigor, vilka
dock först och främst hade att syssla med lantbruks- och
hushållsbestyren. Det klagades ock att det var föga bevänt med
tillsynen av de »ursinnige». Åtminstone tidvis tycks det ha
varit förenat med risk till liv och lem att färdas förbi hospitalet.
Magistraten hade 1731 försport, att en av de intagne, kallad 
<sc>Ralleper</sc>, hade frihet att utan något slags fängsel hålla till
på landsvägen, där han hotade de förbifarande med yxa och
andra vådliga tillhyggen, likaså hade man förnummit att en
dumbe gått in i staden och utfarit i »otidigheter»(!) Skaffaren
fick därför åläggande, att om de ursinnige ej på annat sätt
kunde styras, så skulle han sätta fängsel på dem med blockar
eller ock eljest »på vanligt sätt» bevara och hålla dem 
innelykta i husen. Därmed torde även avsetts de »fjättrar», som
omtalas bland inventarierna.

Bland denna stackars människohop hade herr <sc>Lars</sc>, platsens
predikant, ett rikt fält för sin verksamhet att intala lugn och
tröst och predika tålamod. Där hade han slitit sin tid under
många år för ringa lön och under ett drygt arbete, som i hans
första tid därstädes varit ännu drygare, då han nämligen icke
endast fick sköta prästens kall utan även tjänstgöra som
hospitalets skaffare, »omhänderhava hospitalets matvaror och
kosten till de fattige utdela». Redan 1671 finna vi herr <sc>Lars</sc>
anställd därstädes. Han hade då nyss gjort ett hedersamt
bröllop för sin styvdotter, allt för hedersamt möjligen,
varigenom utgifterna för det samma åstadkommit ett djupt och
kännbart grepp i hans anspråkslösa salarium eller lön. Han
blev därför tvingad av omständigheterna att ansöka om någon
hjälp av stadsens medel till att uppehålla och försörja sitt
hem, varför »senaten hans nuvarande tillstånd i consideration
tagit och resolverat, att han skall av stadens medel bekomma
50 daler silvermynt.» Herr <sc>Lars</sc> efterträddes i sin befattning
av <sc>Petrus Andreae Aurelius</sc>, som jämväl blev pastor i
Örgryte.

Bland dem, som åtnjöto vård i hospitalet, funnos ock sådana,
som på ålderns dagar för en viss bestämd summa löste in sig
därstädes i fribröd, d. v. s. fritt uppehälle och vårds åtnjutande
för sin återstående livstid. Tjugo daler silvermynt var under
1600-talets senare hälft den minsta summa, som tarvades för
inlösning i fribröd. Den behövde ej nödvändigt utgå i
kontanter. Beloppet kunde också erläggas i boskap eller annan
egendom. Sålunda anlände <sc>Anna Eriksson</sc> från Starrkärr
för intagning 1686 i hospitalet i sällskap med en ko värd 6
daler och två kvigor värda 8.16, »hvilken boskap kom till
Hospitalets nytta», varjämte i kontanter lämnades resterande
5.16, detta enligt <sc>Ingvald</sc> skrivares räkenskaper. En gammal
utsliten magister från stadens lärdomsskola, apologisten <sc>Sveno
Benedictus Bullenius</sc>, tycks lämnat gård och hus i staden i
pant för intagning i fribröd. Hans namn nämnes här av den
anledning, att stadsfysikus <sc>Gerhard Stalhoff</sc> inköpt hans
gård i Göteborg. <sc>Bullenius</sc> hade dött redan 1668, vilket år
han enligt sedel hedrats med ringning i klockorna och bårkläde.
<sc>Stalhoff</sc> erlade köpesumman eller åtminstone någondel av
densamma till hospitalet som rättsinnehavare.

Hospitalet var närmast avsett för dem, som bodde i
Göteborgs stad och de därintill gränsande häradena, Sävedal och
Askim jämte Lundby och Tuve socknar på Hisingen och
ytterligare de gäll av Älvsborgs län, som bidrogo till den förut
omtalade hospitalshjälpen.

Här skola vi av de därstädes intagna i minnet återkalla
endast ett enda namn, som genom några ord av <sc>Linné</sc> i hans
Västgötaresa gått till eftervärlden. När <sc>Linné</sc> under nämnda
resa vistades i Göteborg, fick han ock tillfälle att avlägga
besök vid Göteborgs hospital. Där träffade han bland de intagne
en gammal prästman, <sc>Elias Winterkorn</sc>, som en gång varit
hjälpepräst i Breareds pastorat i Halland. Hans tragiska
öde började med den ordinarie innehavarens, kyrkoherde
<sc>Wallerius’</sc>, död, som inträffade 1715. Det var nämligen så, att
den fattige hjälpprästen fått löfte om det ledigvordna
pastoratet, dock på ett som vi skola se grymt, men då för tiden
ingalunda ovanligt villkor, han skulle nämligen vara skyldig
att konservera familjen, d. v. s. i detta fall gifta sig med änkan,
<sc>Sara Walleria</sc>. Dock, han brast i denna skyldighet.
Pastoratet gick honom ur händerna, och vad värre var, den inre
konflikt, som han genomgått, berövade honom förnuftets
bruk. Han blev huvudyr och hade, som det sades, endast en
klar tanke: Aldrig i livet gifter jag mig med Sara. Då hans
sinnessjukdom antog en för hans omgivning högst besvärlig
form, lade sig biskop och venerandum Consistorium ut för
honom med en anhållan hos Göteborgs magistrat att få honom
intagen i »fribröd» på Göteborgs Hospital. Magistraten
vägrade av ekonomiska skäl. Åtskilliga skrivelser växlades i
ärendet under åren 1717—1720, varigenom förhållandena vid
hospitalet under sagda tid, som ju för landet i sin helhet var så
bedrövlig, fått en rätt god belysning. Hospitalet tycks ha
varit fullbelagt, och denne prästman hörde dessutom ej till
det område, som kontribuerade något understöd till
inrättningen. Rum eller lägenhet saknades att förvara sådana
huvudyra människor, som borde aktas och bevaras, att de ej
gjorde sig själva eller andra någon skada. Hospitalet drogs
med de allra största svårigheter att försörja dem, som redan
voro »i fribröd» intagna. »Det finnes ingen utväg för så ringa
summa, som för honom bjuds, nämligen hundra daler, som
endast vore sex dalers intresse till underhåll om året, då likväl
en mansportion efter gemenaste spisordning skall gå till mer än
40 daler i god tid, och nu äro alla matvaror och
spannmålssorter dyrare och veden nästan ej för penningar att bekomma.
Här är folk under själva hospitalsdistriktet, som givit sig in
för fem- à sexhundra daler s:mt och därutöver, så att de 
anbjudna hundra dalerna litet eller intet vilja förslå — — — och
voro snart förtärde, om han i sitt elände skulle leva längre
än de tillräckte, som man har exempel på, att de haft god
trevnad och levat längre än man förmodat, som dock haft ett slätt
utseende.»

Därefter omnämner magistraten, att de medel, som lång tid
tillbaka genom en god hushållning och föreståndarnes goda
flit och sorgfällighet näst Guds välsignelse samlats till 18.000
daler s:mts kapital, överlämnats som lån till Kunglig Majestät
och Kronan, så att tillgängliga medel och allmosor ej förslogo
till det ordinarie antalet fattige och att Hospitalet dagligen
fördjupades i gäld och skuld. »Så synes det vara ogörligt att
denne eländige prästman eller någon annan usel person
hädanefter skall kunna antagas — så framt ej Kunglig Majestät och
Kronan av nådig försorg för detta fattiga hus i nåder täcks
överlämna det utgivna kapital och intresse, som till dess
underhållande kunde förslå, vilket vi fuller ävenväl givit vår
deputerade herredagsman in commissis att i underdånighet
andraga.»

Förut är nämnt att kronoskulden en gång verkligen blev
återbetald, fast det skulle dröja därmed dryga femtio år.

Beträffande <sc>Winterkorn</sc> uppbragtes genom
församlingsoffer och på annan väg tillräckliga medel för hans inlösande »i
fribröd» å hospitalet. Magistraten hade dock rätt i sin
förmodan, att han oaktat ett slätt utseende blev rätt så långlivad
på stället. <sc>Linné</sc> träffade och talade med honom vid
ovannämnda besök å platsen 1736, och omnämner på sitt kända
snarfyndiga och torroliga sätt detta sammanträffande. »Här
vistas», skriver han, »en magister <sc>Winterkorn</sc>, som gärna
velat hafva bröd, men ej köttet och alltså mist bägge,
hvilket han i tjugotre (?) år beklagat; denne hade förgätit
världen mer än sin latin, hvilken han talade som en <sc>Tullii</sc>
lärjunge.»

Hospitalsföreståndarnes största bekymmer efter omnämnda
stora åderlåtning av kassan var att få debet och kredit att gå
ihop. Den årliga staten hade svällt ut ingalunda obetydligt
och torde i mitten och senare hälften av 1700-talet rört sig om
en summa av mellan tretton- och fjorton tusen daler.
Donationsräntorna räckte ej långt. Någon hjälp erhölls av
centonalen eller avancementspengarne, som utgjorde en procent å
stadens betjäntes eller befattningshavares avlöningsstat enligt
<sc>Carl</sc> XI:s befallning och ordres av den 19 oktober 1695. Man
gav nämligen med ena handen och tog igen med den andra.
Centonalen belöpte sig årligen vid ovannämnda tidpunkt till
150 à 160 daler s:mt, men beräknades 1775 att utgöra cirka
300 daler s:mt årligen. 1695 års bestämmelse om centonalen
blev än strängare, därför att den förlänades retroaktiv verkan
till 1661. Detta gjorde, att åtskilliga sterbhus fingo erlägga
centonalen, fastän vederbörande befattningshavare redan för
längesedan lämnat detta jordiska. För att ta några exempel
fingo sålunda arvingarne efter stadsfysikus <sc>Östring</sc>, som
avlidit 1685, bekväma sig att punga ut med 78 daler s:mt och
efter doktor <sc>Bex</sc>, som avled 1691, 44 daler, eller en hundradel
av deras sammanlagda årslöner, vilket torde känts mycket
betungande, så vida inte möjligen sterbhusen av nåd befriades
från denna uttaxering.

I övrigt var hospitalet i stort sett hänvisat att leva på
allmosor. Man gav dock gärna. Där offrades både av de rikes
överflöd och änkans lilla skärv. I det Ostindiska kompaniets
Göteborg fanns det rätt gott om välbärgade och smått
förmögna hem, i motsats till den tryckande fattigdom, som
utmärkte 1700-talets trenne första årtionden. Insamlingen av
frivilliga gåvor av stadens borgerskap och invånare uppgives ha
utgjort från och med 1740 till och med 1772 ej mindre än
62 865 daler och 11 öre s:mt, ingen gång under dessa år
understigande 3.000 daler, men väl överstigande 5.000. Därjämte
gav insamlingen med klingpungen i Gustavi Domkyrka cirka
300 daler s:mt årligen.

Till julinsamlingen 1760 utfärdade stadens borgmästare i
egen person och å rådets vägnar ett bevekande och känslosamt
upprop till stadens invånare. Ur aktstycket, som är så typiskt
för sin tid, lånas härmed följande. »Det lärer icke vara någon
obekant, som bygger och bor i denna stad, att ett nog drygt
antal givas av olyckliga medbröder och jämnkristna, hvilkas
minsta elände består i den eljest tunga bördan fattigdom; de
tryckas därjämte av en svårare last, som är brist på god hälsa
och färdiga lemmar, ja den allra svåraste, ty de äro berövade
förnuft och förstånd. Dessa levande tempel, dessa våra bröder
och systrar äro hungroga och böra spisas, nakota och böra
klädas, de äro ursinniga och böra vårdas och skötas, de äro
ömkansvärda uslingar, men tillika stora ämnen för borgerlig
dygd och kristelig tro och medlidande. — Man bör — till
Göteborgs välförtjänta lovord förklara, att utan denna stads
kärleksbevisning hospitalet redan varit ödelagt och dess
olycklige invånare förorsakat sådana spektakel och all den oro på
våra gator och i våra hus, som man kan föreställa sig en hop
vanföre (!) och ursinnige måste åstadkomma, då de bliva utan
tillsyn och påaktning lämnade etc.» Aktstycket slutar med
den vanliga vädjan om rikligt allmosegivande, »och det så
mycket mer som den högste Välgärningsmannen lovat sådant
såväl på ett samhälle i gemen som på hvar givare enskilt
nådeligen belöna.»

En av de frikostigaste allmosegivarne var Ostindiska
kompaniet, som alltifrån 1737 lämnade en gåva av femhundra daler
s:mt för varje med full laddning hemkommet, kompaniet
tillhörigt skepp. I kompaniets skriftliga förbindelse därom var
knutet det förbehållet, att hospitalet för varje dylik föräring
måste ikläda sig skyldighet till underhåll och förplägning under
deras återstående livstid av högst två personer, som i
kompaniets tjänst kunde komma att ådraga sig obotligt lyte eller
skada; om någon person avlede genom dylik skada, var
hospitalet jämväl skyldigt att taga hand om hans efterlevande änka.
Det var således en rätt praktisk form av olycksfalls- och
änkepensionsförsäkring, som kompaniet härigenom etablerade.
Överenskommelsen förnyades vid en senare oktroj 1768.
Förbindelsen infriades punktligt och oryggligt å kompaniets sida
och gav hospitalet ej så litet pengar. Under de första 33 åren
hade denna summa bestigit sig till 26000 daler s:mt. Varje år
var det kanske med något undantag alltid något fartyg, som
efter en fullbordad Kantonresa lyckligt fällde ankar på redden
i hemstaden. År 1742 hemkommo ej mindre än fyra efter sina
expeditioner till dessa fjärran farvatten, nämligen Riddarhuset,
Stockholm, Fredericus Rex och Göteborg. Det blev tvåtusen
daler för hospitalet i blanka silverpengar. Hospitalets
underhållsskyldighet gentemot kompaniets invalider togs i anspråk
endast för ett fåtal personer. Kompaniets frikostighet
gentemot hospitalet vittnar i sin mån om den offervillighet för det
allmänna, som besjälade kompaniets ledande män. Deras
storslagenhet gentemot vetenskapernas utövare är ju allmänt
känd.

Man började här i Sverige under frihetstiden i hög grad ockra
på folks spellystnad genom de s. k. nummerlotterierna. Det
gick bra så länge dessa lotterier hade nyhetens behag. Särskilt
voro de anlitade för att skaffa pengar till barnhus och lasarett,
som vid denna tidpunkt började upprättas på ett och annat
ställe i vårt land. Göteborg hade redan på 1730-talet haft sitt
barnhuslotteri. Frestelsen låg nära till hands att också få till
stånd ett hospitalslotteri. Man fick lov att pröva på, vad
utvägar man kunde för att hålla den gamla anstalten vid bestånd.
En ödmjuk anhållan till konungen uppsattes den 4 juli 1759,
och redan den 16 Oktober var kunglig majestät färdig med sitt
bifall. Femtio dragningar beviljades. I varje dragning skulle
5000 lotter till ett pris av 1 daler lotten utlottas. Hospitalets
vinst därav var ingalunda föraktlig samt beräknades utgöra
540 daler s:mt för varje dragning, från vilken summa likväl
kostnaden för tryck och papper skulle avdragas, detta allt
under förutsättning, att man lyckades schackra bort alla de
salubjudna lotterna, som ju dock lär vållat mycket stora
svårigheter, ty marknaden var överfylld av lotter från alla möjliga
håll. 1775 voro 28 av dragningarna fullbordade, och
nettovinsten av dessa utgjorde 13508 daler s:mt. Det rika sillfisket fick
också ge sin tribut. Enligt nådig resolution den 18 maj 1772
uppbars för var tunna saltad sill, hit till Göteborg inkommen
eller härifrån utskeppad, ett öre s:mt, som skulle delas mellan
hospitalet och barnhuset. Denna summa uppgick till cirka
1500 daler årligen. Testamenten och gåvor kommo ehuru mera
sparsamt fortfarande hospitalet till del, särskilt att ihågkomma,
att Baron <sc>Schönlebens</sc> änkefru, <sc>Elisabet Agnes von
Alten-Bochum</sc> i sin livstid redan år 1710 till de fattige vid Hospitalet
donerat Hede säteri i Kinna socken och Örby gäll. Detta
innehades efter hennes död under förpantning av lieutenanten
<sc>Nils Örnevinge</sc> och sedermera av dennes hustru <sc>Ulrika
Magdalena</sc> född <sc>Gyllenhaal</sc>, och efter hennes död 1766 av
Välborne Capitainen <sc>Joh. Fredrik Björnberg</sc> som, »sedan
han såsom städja sextusen dal k:mt till hospitalet betalt, jämte
dess efterkommande eller rättsinnehavare i fyrtio års tid emot
räntans erläggande under arrende får besitta detta säteri».

Det blev skattlagt till 2½ lispund smör, 7 tunnor spannmål,
1/3 råg och 2/3 korn samt 4 lispund fläsk.

Trots gåvor, lotterier och alla andra lov- och prisvärda försök
att hålla uppe hospitalets finanser, var det dock bedrövligt
ställt med dessa, och värre blev det, ju längre det led fram mot
slutet av 1700-talet. Det var att leva för dagen.
Sysslomannen <sc>Grönvall</sc> beklagar sig i Januari 1794 i en skrivelse till
auditör <sc>Ekebom</sc>, som var en av hospitalsföreståndarne, att var
gång han råkade köpman <sc>Utmark</sc> och slaktare <sc>Norman</sc>, så
satte de illa åt honom om pengar. »Jag vet inga tillgångar om
inte herr auditören och rådmannen kunde förhjälpa mig till att
undfå de s. k. allmosorna, om några sådana äro insamlade, och
klingpengarne från svenska kyrkan». Det var för
sysslomannen att anlita krediten hos hökarne.

Den omnämnde <sc>Ekebom</sc> synes för övrigt tagit sitt
föreståndareskap på rama allvaret och sökte verkligen göra vad på
honom ankom att mildra eländet för de stackars hospitalshjonen.
Hör t. ex. vad han skriver den 14 Juni 1784 till länets hövding
och stiftets biskop, vilka båda hade säte och stämma i
direktionen. Det är en gripande skildring av hospitalets förfall och
den eländiga tillvaro, som hjonen därstädes fingo dragas med:
»Det är ej en enda gång», skriver han, »som jag å ämbetets
vägnar infinner mig i härvarande Kronohospital, att jag icke
med största oro och medömkan måste erfara, huruledes själva
dårhuset (detta anstötliga ord har troligen 1700-talet riktat
språket med) till tak, väggar och innanrede så förfaller, att de
usla varelserna, som därstädes måste härbergeras, lida de
största svårigheter. Det skulle bliva för mycket rörande att
beskriva, vad nöd och jämmer hospitalshjonen i förliden hårda
och långvariga vinter utstått och dessa deras plågor av köld,
snöyra och blåst inuti själva rummen hade blivit än odrägligare,
om icke en okänd välgörare här i staden på min anhållan skänkt
hospitalet en ansenlig mängd utländska bastmattor, dem
uslingarne nyttjat dels som täcken på och inuti sängarne, dels att
därmed igenstoppa de stora hål, som på väggarne finnas.
Samma och förmodligen större nöd förestår dem tillstundande
höst och vinter, om ej det gamla hospitalshuset nu i sommar
medelst en högst nödig reparation bliver iståndsatt, att
uslingarne kunna sig däruti någorlunda bärga så länge och tills dess
det tilltänkta nya huset kan bliva uppbyggt och färdigt till
beboende. Man kan ej utan ömmaste rörelse höra fånarne jämra
sig och frukta för den annalkande vintern. De ropa med tårar
i ögonen, att fastän den Högste behagat fråntaga dem en av
de största nådevälgärningar, äro de dock människor, hava
känslor och böra ej av sådana svårigheter plågas, ja, kanske
omkomma, från vilka de av andra människor räddas
kunde».

Hans skrivelse hade den nyttan med sig, att magistraten
nästan genast satte i gång med uppgörande av kostnadsförslag
för den allra nödtorftigaste reparationen. Alla eldstäder
befunnos vara fördärvade, så att man för eldfara ej kunde göra upp
eld, varför tvenne nya kakelugnar borde insättas, och de sex
spisarne i stugan och kamrarne repareras. Vidare förekom, att
den boden, uti vilken de alldeles ursinnige, som med kedjor
måste bindas, befanns vara platt nedrutten, varför det
föreslogs, att då en sådan bod var högst oundgänglig, tvenne gamla
obrukbara kamrar härtill skulle inredas, vartill endast
erfordrades att fönsterna i dem med bräder igenspikades. Dessutom
skulle i en av stugorna en avbalkning göras med bräder, vari de,
som icke voro så alldeles galna som de förutnämnde, skulle
skiljas från de andra stollarne till dess paroxysmen ginge över.

Mer vittnesbörd behöver jag ej ge om det bedrövliga tillstånd,
som rådde vid inrättningen.

Tyvärr kan man knappast undgå att ställa det skildrade i
samband med den ändrade regimen därstädes, som ej längre
låg hos stadens borgerskap och magistrat. Riksens höglovliga
ständer hade nämligen tillvällat sig högsta ledningen över
landets hospital i gemen samt uppdragit åt Serafimerordensgillet
att fungera som »Överdirektion för Barnhusen och Hospitalen
i riket», däri ock inbegripet Göteborgs hospital. Alla
förvaltningsfrågor, ja, även intagningarne av de sinnessvage skulle
avgöras i denna högsta instans till odräglig tidsutdräkt för
ärendenas behandling. Här har man ett exempel av gammalt datum,
hur det gick när staten lade sin tunga hand på
förvaltningsmaskineriet. Det var en lång väg för ärendena till
överdirektionen i Stockholm och lika lång tillbaka till hospitalet. Inte
kunde man vänta att några höga herrar Serafimerriddare i
huvudstaden kunde uppfatta situationens allvar på samma
klara sätt som t. ex. hospitalsföreståndaren <sc>Ekebom</sc> i Göteborg,
vilken genom besök å platsen när som helst kunde förvissa sig
om läget. Det personliga intresset avtog mycket snabbt med
avståndet.

En mycket beklaglig följd av tingens nya ordning var, att
den stäckte borgerskapets gamla offervillighet till hospitalet,
helst ständerna beslutat, att hospitalet av till detsamma
influtna medel årligen från 1761 skulle erlägga en avgift av 200
dal. s:mt till barnhus- och hospitalsfonden.

Den behövliga nybyggnaden kom till stånd tidigast 1792 och
först efter mycket om och men. Antalet hospitalshjon hade
efter hand minskats, detta enligt påbud av överdirektionen,
som bestämt, att »nummern» vid Göteborgs hospital ej finge
överstiga femtio. Ävenledes borde de »alldeles ursinnige»
komma i första åtanke vid intagningen. Hur stort antalet
platser var i den nyuppförda hospitalsbyggnaden kan möjligen
beräknas efter uppgiften om dess sängplatser: »Uti Dårehusen
tolf stycken överbyggda fyrdubbla sängar med små skåp inuti
hvarje säng, uti sjukhusen 6 dubbla sängar överbyggda»,
således sammanlagt 60 sängplatser.

Genom att inskränka antalet hospitalsplatser trodde 
överdirektionen sig kunna gagna rikets barnhus. De därigenom
vunna besparingarne skulle nämligen berövas hospitalet och
användas för ökande av resurserna vid barnhusen. Att de
frivilliga sammanskotten och gåvorna genom dylika egenmäktiga
planer från överdirektionens sida skulle lida avbräck, var
tämligen naturligt. Göteborgs magistrat fann sig föranlåten att i
milda ordalag påpeka, dels att stadens borgerskap redan
inrättat ett barnhus i staden, som tills vidare finge räcka till, dels
att Frimurarne därstädes inrättat ett hem för spädbarn. Då
den nya byggnaden äntligen kom till stånd, synes emellertid
en ny tid ha randats. Hospitalets urgamla uppgift att tjäna
fattiga, hjälplösa varelser till fristad var i viss mån avslutad.
Det skulle hädanefter i högre grad komma att fylla sin
medicinska uppgift att tjäna till vårdanstalt för sinnessjuka. För
första gången hörde man därstädes talas om läkareremisser och
utlåtanden. Man läser, hur doktorerna <sc>Carlander</sc> och <sc>Dubb</sc>
dit insända sina »casus». Doktor <sc>Brulin</sc> prövar »Professor
<sc>Malms</sc> dårkur» på en bonde från Solberga å Hisingen.

Med begynnandet av dylika nymodigheter vid anstalten får
man väl anse att kapitlet om dess äldsta öden är avslutat.

Jag har tänkt, att ett verk, som ägt bestånd i mer än ett halvt
årtusende, trots sin yttre oansenlighet kunnat göra anspråk
på uppmärksamhet. Det hade dock fyllt en hög uppgift att
sedan längst förflutna tider ge huld och skydd åt armodets och
sjukdomens offer och var därför för visso ej ett vanligt
människoverk. Den vackra latinska benämningen på inrättningar
av detta slag, Domus Sancti Spiriti, Helgeandshus, var väl
funnen, ty den gav ett sant och upphöjt uttryck åt dess djupaste
innebörd.

Medeltidens egendomliga fromhetsliv med sina »goda
gärningar» hade lagt en fast grund för hospitalets bestånd. Men
även efter reformationen med dess nyktra religiösa uppfattning
blev hospitalet ingalunda lottlöst utan var alltjämt föremål för
mycken välvilja från goda och givmilda människor. Även när
tiderna här på orten voro som svårast, när krig och örlig rådde,
och hungersnödens bleka spöke inte allt för sällan visade sig, så
var man dock aldrig så tomhänt, att inte Hospitalet fick sin
beskärda del. Likt oljan i den fattiga änkans kruka sinade
ingen gång allmosorna alldeles ut till ortens äldsta
barmhärtighetsinrättning.

***

Till ett fullständigande av denna framställning skulle jag
vilja anföra den veterligen tidigaste svenska ordningsstadga,
som utfärdats för hospitalen och sjukstugorna i riket.

Den är sammanskriven av <sc>Laurentius Petri</sc> och utgör
kapitel 30 i hans bok »Then svenska kyrkeordningen», som
utkom 1571. Till motto för densamma hade han valt de
mycket lämpliga paulinska orden: »Låten allting ärligt och
skickligt tillgå.» Nämnda kapitel 30 anföres här ordagrant dock
med några oväsentligare uteslutningar.

<br><tab><tab><tab>Om Hospitaler och Siukastoffuor.

Ibland alt annat som vår käre Herre Jesus Christus och hans
helga apostlar både med ord och exempel oss befalat haffua, är
thet itt stycke icke thet ringaste, at wij skole lata oss wårda om
the fattiga, sjuka, halta och blinda, hwilke, lika som the sielffue
ingen god rådh för sigh weta kunna, så moste the alt lijta til
andra om theras nödtorfft, — — — icke heller — — — thenna
delen försume eller tilbaka settia, Ty såsom Paulus tilkenna
giffuer then thet gör, nemliga sina wårdnadher försumar och
öffuergiffuer, han är ock werre än en Hedninge.

Och effter sådant folk allestädz är för handenne, så wel på
Landzbygdenne som i städerna, och the almenneliga
Hospitaler äro fåå och swage, wore gott och Christeligit, at ock så
några små sjukastoffuor allestädz och uthi hwar sokn worde
uppehåldna, så att iw (ju) några personer, fyra eller sex sigh
ther vthi hydda och behielpa kunde, Ty vthi så måtto hade
the menniskior som Gud fruchta, och rette Christne gerna
wara wilia, tilfelle medh sina almosor och milda gåffuor
bewisa theras Christeliga troo och broderliga kerleek til theras
fattiga nästa. Therföre skola oc Landzpresterna förmana
theras soknafolk, at the til sådana milda gerning, som är, at tessa
små Siukastoffuor kunde warda wid theras kyrkior bygda,
wilia wara behielpeliga. Doch ehuru om thetta stycket gå kan,
skole wij någon tijdh kunna bliffua til swars för Gudh och hans
helga Christeliga kyrkio, så moste wij wisseligha så bestellat,
at the få och fattiga Hospitalen och Siukastoffuor, som her
tildagz her och ther j Landet warit haffua, iw bliffua wid macht,
ja åter reformeras och förbättras.

The Hospitaler som äro widh Domkyrkiorna skola hwar för
sigh mz (med) ärligh inkomst så försörgda wara, at ther kunna
uppehållas åt minsto tretiyo siuka personer föruthan
syslomannen och tienstefolket.

Tädhan skola ock Biddare<footnote>Tiggare, d. v. s. insamlare av bidrag.</footnote> vthfara j stickten, såsom alltijd
haffuer warit seder, hwilke när the komma til Landzpresterna
mz (med) Bispens breff och bewijsning therpå, at the äro j sit
ärende rette och redelige, skola samme Landzprester lysa för
them aff Predikestolen, oc förmana folket, at the göra the
fattiga vndsetning huar effter sijn förmågo.

Teslikes skal man och så wel på Landzbygdenne som j
Städerne, hwar helge dag, tå mesta folket är tilhopa, lata en gå
medh Hatten, eller, som ellies haffuer warit sedher, medh
Taflonne. Och then hielp som i så måtto förwerffues på the
fattigas wägna, skal leggias vthi een kisto eller stock på något
besynnerligit rum j sacristion eller annorstädz, ther någre
tilskickade frome men haffua nykelen til. Samma hielp, skola
the sedan när belägit är med kyrkioheerdans rådh lata komma
til fattigt folk, antingen thet som ther wid kyrkiorna är j
någhor sådana liten Siukastoffuo, som sagdt är, eller ock the
som liggia vthi almenneligh Hospital j Städerna.

Vthi hwar Hospital skal wara en Sysloman eller Skaffare,
honom skola Borgemestare och Rådh j Städerna med Bispernas
eller Kyrkiopresternas rådh förskaffa och tilsettia, Och skola
ther om beflijta sigh at the mågha then bekomma som godh,
rettrådig och trogen är, Ja ock ther til medh förståndig, — —.

Så skola ock Förmyndare hwart åår eller tweggiaåårs moot
sättias til Hospitalerna gode, beskedelige och trogne borgare,
hwilke ther på achta skola, at the siuke få sijn wedertorfft til
maat, dryck kläder etc. . Thesse skola ock weta huru
Syslomannen står Hospitalen före, och haffua medh honom upseende
at alt må wara som t het bör sigh och gå lijka til.

Hwart år skal och Syslomannen en gång på bestemd tijdh
göra sin rekenskap, — — —.

Syslomännenar skola ingen intaga j Hospitalen för än the
haffua Förmyndarenar åtsporda och til rådz effter som the icke
heller något annat thet wårdande är, mz byggning, brukning
etc. skola företaga them oåtsporda.

Och skola först och fremst infödda personer, Item the som
haffua hafft itt gott rychte och omgengelse j theras welmacht,
intagne warda j Hospitalen. Sedan intagas ock andre,
hwilkom som helst omtrenger, så monge som ther kunna warda
underhåldne. Ty flere skal man ingalunda intagha eller
intrengia.

Så skal ock ther på achtas, at ingen warder förgeffues intagen
j Hospitalen, som så starcher är, at han elleies kan stå sig före
och tiena sitt bröd. Icke heller then som (haffuer) slechtingar
och wårdnader, som werdskyllige äre til at honom sköta och
föda, på thet then deel som tilförenne är j Hospitalen, må thes
bätter tilreckia för androm som rett almosohion och fattige äro,
hwilket S. Paulus råder.

Theslikes skal ock them siukom som äro i Hospitalen
tilskickas icke allenast theras wedertorfft til födo och klädhe,
vthan ock hwar någor ibland them synes medh läkedom til en
mögelig bekostnat kunna holpen warda, honom skal
syslomannen medh Förmyndarenars rådh besöria Läkiare.

Oc wore gott, ther så kunde skee, at vthi Hospitalerna wore
besynnerlig rum för the siuka, som krenckte äro medh
besmittelig siukdom, spetelsko, pocker etc. Oc besynnerliga för the
andra, som sådana besmitteliga kranckheet icke haffua,
nemliga blinde, halte, skottne, hugne eller slagne, Item, at för
beggie parterna wore åtskilleliga badstugur, så at the för
besmittelse skul icke badade tilhopa.

— — —

En gång om wekona skal Kyrkioheerden j Staden, ther
Hospital eller Siukstoffua är, gå ther in och förhöra huru ther
tilstår, och sedan thes offtare thes bätter.

Så skal ock hwar Hospital haffua sijn Skrå (stadga), ther
vthi bescriffiut är, huru the sjuke som i Hospitalen äro sigh
skicka skola, och hwad för Regel mz them hallas skal.

— — —

Om någor ibland the siuka är bullersam, så at han altijdh
wil kiffua och tretta, eller och vndertijden bruka hugg och
slagh, Han skal först på någon tijdh vmbära sin kost, och sedan
ther thetta samt med förmaningar intet wil hielpa, skal han
warda driffinn aff Hospitalen. Thet samma skal ock honom
skee om han giffuer Syslomannenom, Matmodren eller
Capellanen smäligen ord.

Måltijd skal hållas j Hospitalen j rettan tijdh, Och skal
Syslomannen spisa the siuka medh fisk, kött, eller hwadh annat
på ferde är, thet bästa Hospitalens empne kunna tilsäya, och
ingalunda wara för noga (sparsam) wid them.

— — —

Så skola the siuke icke glöma bedhas maat i Gudz nampn,
läsandes Fader wår etc. när the skola få sigh maat. Icke heller
försuma loffua Gudh, när the haffua ätit, Och bidia gott för
them som ther til haffua holpet, the fara wel aff.

Är ock så Christeligit, at the fattige en gång om daghen åt
minsto, på en bestämdan tijdh alle bidia för allmenneligh
Landzfrijd, för Rikezens och Öffuerhetennes welfärd, och ther
medh för alla them, som Hospitalen hielpa och fordra.

Så skal och vthi Hospitalen wara Badstoffua, at the siuke
mågha en gång om wekona gå ther til, så monge som wilia.

— — —

Så är ock thz rett och Christeligit, at the som ibland the
siuka äro rörligare oc starkare, sköta them som swägre äro.
Therföre skola the ock thet flijteliga och troligha göra, Och ther
til aff Cappelanen och Kyrkioheerdan vnder tijden warda
förmante.

The skola och trösta hwarannan vthi theras werk och
wedermödo och synnerliga j thet yttersta. Och när någor döör,
effter empner och tilbörligheet reda honom til iordena.

Vthi Hospitalerna skola ingen bryllop göras, doch är ther
någor inne så starck, at han betröster giffua sigh i Echtenskap,
thet må han wel göra, sedan han haffuer giffuit sig vtaff
Hospitalen, Och föde sig och hustruna sielff. — — —
</chapter>
<chapter name="Allmänna hälsovården">
<h2>ALLMÄNNA HÄLSOVÅRDEN.</h2>

<big><big><big>E</big></big></big>FTERSOM Göteborgs stamträd sänder ut några av sina
äldsta och kraftigaste rötter i Nylödöse jordmån, är det ej
ur vägen att inleda detta kapitel med ett par ord om den
allmänna hälsovården i denna göteborgska föregångare. <sc>Troels
Lund</sc> har i sina intressanta medicinska kulturskildringar
skapat det goda ordet »sundhetsbegreppet». Jag skulle vilja låna
det för detta sammanhang. Här skall nämligen redogöras för
sundhetsbegreppet i Nylödöse, i den mån man kan utläsa det
ur Nylödöse tänkeböcker. Egendomligt är att tänka sig att
en stad kunde så totalt och så fort försvinna från jordytan,
som Nylödöse gjorde. Det tyckes ej ha dröjt så länge, innan
jordbruket återerövrade stadsjorden. De präktigaste bitarne
av Kristinedals och Marieholms landerier lära ju varit gamla
tomter i den försvunna staden. En ägare till Marieholm vid
namn <sc>von Holten</sc> skrev i början av 1800-talet, att det var
fett som en smörgås. Det var ej att undra på om säd, som vuxit
i gammal stadsmylla, gav god avkastning. I slutet av
1700-talet lär kanslirådet <sc>Claes Alströmer</sc>, den kände amatören
på vetenskaper, låtit åt sig anlägga en botanisk trädgård på
platsen, där staden en gång stått. Kostnaderna bestredos av
<sc>Alströmer</sc>, men hedern av anläggningen tillkom i synnerhet
hans hus- och livläkare och allt i allom, doktor <sc>Jonas
Theodor Fagraeus</sc>, förutvarande läkare vid manufaktorierna i
Alingsås.

Nylödöse låg som en liten gråbrun myrstack ute på
Säveholmen. Gråa, låga hus med av väder och vind brunskade
vassrörstak. Mot mitten av 1500-talet ändrade sig
fågelperspektivet, då vassrören utbyttes mot grästorv och skorstenarne
på ryggåsarne växte till tre alnars höjd som skydd mot gnistor
och eldfara. Runt om staden var uppförd en torvvall och
bålverk. Staden hade sitt torg och några gator: Hamngatorna
på ömse sidor om Säveån och Älvgatan samt kanske några till.
Härmed lämnas som sagt några utdrag ur Tänkeböckerna
först angående renhållningen i staden. För renhållningen av
torget hade magistraten en särskilt anställd gatsoperska. År
1587 hette denna tjänsteande <sc>Sara</sc>. Den 29 mars 1587 kom
<sc>Sara</sc> för rätta och blev av borgmästare <sc>Oluff Larsson</sc>
tilltalad, för hon icke hade sopat torget. Därtill svarade mäster
<sc>Hindrik</sc> som hennes ombud, »att bon är trolovad» och satte
10 daler i vissing (säkerhet). År 1591 den 31 maj tillsattes
den förste hälsovårdspolisen. Det hette nämligen: »Samma
dag blev beviljat, att alla som icke broa sina gator och utförer
sine dyngie av byn skall böta, som lag förmäler och blev <sc>Gunne
Jonsson</sc> tillsagd att akta samma embete och därför skall
betalas.» Den som efter kungjord dag hade dynga liggande på
gatan, var hemfallen till 3 markers böter, sak samma om hans
tomt framför gatan var bebyggd eller ej. Före marknads
hållande ansågs passande att göra gator och tomter rena. Den
21 augusti 1591 blev därför tillsagt, att alla de, som hava några
ödetomter, skulle hålla sina gator rena, som »därföre (framför)
ligga och pynta dem nu innan Larsmesse; var icke sker, som
nu sagt är, skall kungen vederkännas samma tomter«. Bland
borgarne hade det oskicket innästlat sig att båtledes forsla ut
skarn och dynga och vräka det i älven. Sättet var lättvindigt,
men föga rekommendabelt, då hamninloppet uppgrundades.
Det blev därför av borgmästare och råd strängt förbjudet och
skulle beivras. »Vilken det gör, skall mista båten». Likaså
var det förbjudet att utstjälpa dynga på stadsallmänningen.
Den oförbätterlige <sc>Anfast Björnsson</sc> dömdes till ett vite av
tre marker, »så ofta han det gör».

Till allmänna hälsovården kan kanske ock hänföras
bestämmelser om utskänkningen. På ett rådstugusammanträde i
Nylödöse 1588 hördes röster om, att stadskällaren var till stor
skada och ingen fromma. Genom menige mans samtycke
beslöts dock att borgmästare och råd skulle behålla källaren.
När det om aftonen ringt i vård, trädde åtskilliga förbud i
kraft: Ingen skulle då fördrista sig att vandra på gatorna utan
ljus och lykta, ej heller ro med ökor i ån, ej heller sälja öl eller
annan dryck. I Tänkeböckerna Anno 1604, den 10 december,
läses ett stadgande att ingen skall sälja vin, mjöd, brännvin
eller öl under predikan vid 3 markers böter. Man hade således
redan i dessa tider sina restriktioner. Efterlevnaden var det
väktarnes och byfogdens sak att övervaka.

Som ett kuriosum meddelas följande om förbjuden matvara,
dock ej av hälsoskäl utan som »flärd», d. v. s. lyx. Den 15
oktober 1021 kom för rätta <sc>Herrman Holländer</sc> och
<sc>Petter Jacobsson</sc>, som voro anklagade, att de hade sålt konfekt,
som var stor flärd. <sc>Herrman Holländer</sc> hade nyligen
kommit från Amsterdam och haft med sig en laddning konfekt. De
båda säljarne förklarade, att de icke hade sålt det för något
fint gods; i Amsterdam i Holland vore det gement, att där
säljes mycket sådant gods allt efter sitt värde. De hade ej
vetat, om det skulle vara någon flärd därmed. Men efter noga
rannsakan, att samma vara vore idel flärd sakfälldes <sc>Herrman
Holländer</sc> till 40 marker. Godset skulle brännas så mycket
som där fanns av, och »köparen tager sina pengar igen».

I Tänkeböckerna kan utläsas att man anno 1592, 1593 och
1601 väntade sig påhälsning av den farliga gästen pestilentzien.
Anno 1592 den 15 april, samma dag — blev av välbenämnde
<sc>Jöran Erikson</sc> till Öjared (ståthållare på Älvsborg)
menigheten förehållen, att ingen fördristar sig till att herbergera
något främmande folk av de orter, som den farliga sjukan
vankar, så framt de icke skola böta sina penningar och ingen
herbergera någon, förr än de giva borgmästaren därom till
känna». — Anno 1593, den 24 december, uti borgmästares och
råds närvaro lystes julefrid — desslikes efter den ädla och
välbördige man <sc>Jöran Erikssons</sc> befallning blev förbjudet
»att ingen fördriste sig till att herbergera någon, som är
kommen av den orten, som denna farliga sjukan pestilentien
vankar» etc.

Om dessutom tillägges att renligheten tillgodosågs hos »<sc>Måns</sc>
i badstun» är knappt mer att hämta ur tänkeböckerna om
sundhetsbegreppen i Nylödöse.

Vi kunna i tanken försätta oss till staden i november 1621.
Var och en av borgarne skulle inom Martini dag (den 10 nov.)
ha sin tomt i Göteborg upphöjd och fullkomligt tillpyntad, så
att man på densamma stuga och bod uppfört. Nylödöse
överlämnades åt sitt öde. Det revs och röjdes, och elden 
slocknade på den ena härden efter den andra. Borgare efter borgare
hade givit sig i väg till det nyupptimrade hemmet i Göteborg.
Foror av möbler och husgeråd fraktades dagligen på vägen
förbi Gullberg. Allt var ovisst, och litet var frågade sig vad
morgondagen skulle bringa. Säkert var att ingen stad som
Nylödöse under sin korta tillvaro lidit så mycket av »eld och
brand och fiendehand». Man fick trösta sig vid den gamla
sanningen: Det är nog att var dag haver sin egen plåga.

***

År 1697 var ett märkesår i Göteborgs renhållningsväsen.
Staden fick nämligen troligen detta år sitt första
sundhetsreglemente.

Den gamle landshövdingen <sc>Schönleben</sc>, som residerade å
Bohus slott, mottog en den 19 maj samma år daterad skrivelse
från den högädla magistraten i Göteborg med framställning
om hans godkännande av ett dylikt reglemente. Magistraten
beklagade sig i skrivelsen, hur den alltjämt måste förnimma
ohörsamhet i avseende på stadens gaturenhållning. Alla
magistratens »efter eds- och embetsplikt» gjorda påminnelser
voro talade som för döva öron och gjorde därför ringa eller alls
ingen effekt. Det återstod därför endast för myndigheterna
att determinera straff för dem, som ej i detta fall ville efterleva
lag och god ordning. Efter behöriga överläggningar hade man
därför låtit uppsätta ett projekt till en viss förordning, som
bifogades och anhöll man om landshövdingens »mognare censur
och betänkande» över detsamma, och om förslaget vann
landshövdingens gunstiga och bevågna gillande, utbad man sig
hans approbation samt anhöll, att han i så fall genom sin höga
underskrift ovanför magistratspersonernas namnteckningar ville
auktorisera det uppsatta reglementet. Man åberopade sig i
sistnämnda hänseende på stockholmsförhållandena; därstädes
sades nämligen borgmästare och råd åtnjuta samma slags
höga förmån av överståthållaren.

<sc>Schönleben</sc> lät föreläsa för sig det insända projektet.
Gubben var bliven gammal och skumögd, gick redan på sitt
åttiofemte år samt kunde nog ej längre själv läsa det honom
tillhandahållna aktstycket. Så gott som omgående lät dock
<sc>Schönleben</sc> diktera en svarsskrivelse, daterad den 23 maj,
vari han förklarade sitt synnerliga gillande av projektet samt
ville gärna approbera detsamma med det lilla tillägget, att
straff borde mentioneras ej endast för de tredskande utan ock
»för betjänterna, som härvid uppsikt hava och sig försumliga
visa, när de av fiskalen kunna första, andra och tredje gången
anklagas för eftersättande av deras embetsplikt».

Det är ovisst, om det ännu finns kvar något exemplar av
1697 års reglemente. Dess ordalydelse är därför ock obekant.
Tjugofem år senare under landshövding <sc>Nils Posses</sc>
hövdingedöme utkom nästa reglemente för samma ändamål. Det
är skäl att antaga, att detta i väsentliga delar är i det närmaste
en avskrift av 1697 års formulering. Tiden älskade inga
nymodigheter, och man gjorde sig ingen brådska. Reformerna
mognade långsamt. Om man därför gör några citat ur 1722
års reglemente, så torde dessa likaväl kunna hänföras till 1697
års påbud. Den fullständiga titeln lydde: »Magistratens i
Göteborgs Förordning och Påbud angående Canalernes och
Hambnernes Conservation så innan som utan bemelte stad,
samt Torg(s), Gaturnes och andre publique Orthers renhållande
dersammastädet.» Den består av elva »punctar».

Första punkten innehåller förbud »wider femtio Daler s. m.»
för ballasts utkastande i älven och hamnen.

Andra punkten förbjuder att föra ballast, dynga eller annan
orenlighet på stadens broar, »att dädan inlastas i pråmar och
båtar som under bryggorna läggas, på det att icke genom
vårdslöshet någon del må i hamnarne infalla och den tid efter
annan förfylla eller ock själva broarne därigenom icke någon
skada taga och bortrutna, ej heller folk antingen av
främmande eller inländsk Nation som städse på bryggorna hålla
Conference och samtal, därav hava intet allena en oanständig
aspect utan ock en otjänlig stank vid 40 Mark s. m. straff —.»

Tredje punkten innehåller förbud att utföra »snö och is av
gårdarne och i hamnarne inkasta, efter som så medelst ibland
och under snön orenlighet och dynga i hamnarne inkastas.»

I femte punkten förbjudas de, »som låta tvätta och byka
kläder» att utkasta askan och annan orenlighet, »wider 40 Mark ».

I sjette och sjunde punkterna förbjudes att upplägga dynga
och sopeskarn »eller annan orenlighet och avskrap som hos en
husvärd samlas kan på gatan för sin egen tomt eller annors
utan bör allt sådant, så snart det av gatorna ihopsopat är eller
i gårdarne samlas, på ett visst av hvar och en utsedt ställe
inuti hvars och ens gård behållas, till dess sådant allt efter
hvars och ens lägenhet kan på en gång utom staden på de
dertill utsedde platserna affört och transporterat varda».

Åttonde punkten är ord och inga visor. I denna frikallas
allvarligt särskilt alla offentliga platser i staden för sådan
orenlighets tillförande och cumulerande, och detta ej allena
vid 40 Mark s. m. plikt för den, ur vars gård det utfört varder
»utan ock med uttrycklige vite och straff derhos för dem, som
sig bruka låter att tillbära, tillföra eller ditlägga det orenliga,
att densamme skall stå i halsjärn vid de pålarne, som derest
till vartecken utsatte varda, första resan en timme, andra resan
två timmar dock på särskilte dagar och tredje resan med
hårdare näpst efter sakens omständighet att varda ansedd,
skolandes derovanpå hela gatan eller grannlaget vara förpliktade
på deras egen bekostnad att låta det orenliga av staden föras,
hvaremot den som en sådan förbudsbrytare kan beträda,
angiva och överbevisa skall njuta tertialen av böterna och
dessutom med en discretion ihågkommen och belönt bliva.»

Punkt 9 handlar om stensättning av gatorna, »att man ej
får sätta sten i dy, svindynga och dylikt» utan taga fast jord,
sand eller grus att sätta i.

Punkt 10 ålägger hamnfogden att var tisdag vid rättens
sammanträde »ingiva sin relation, om han befunnit någon
brottslig eller ej inom det område, som han var satt att
övervaka». Vidare »skulle det åligga stadens över- och
underskulter att efterse och visitera gatorna, torgen och de publike orter,
huru de efter denna förordning renhållna varda och strax på
färsk gärning angiva för Cämnersrätten, om någon deremot
förlupit».

Slutligen ålägger punkt 11 fiskalen att hava »inseende på
betjänterna och strax tillkännagiva, om han märker någon
försummelse med dem; gör han det ej skall han sjelf första
gången mista en och andra gången två månaders lön till
Hospitalet, och tredje gången mista tjänsten».

Att döma av »de elva punctarna» var det teoretiskt sett
förträffligt ställt med stadens renhållning. Något annorlunda
ställde sig dock frågan i praktiken. De drygt tilltagna böterna,
halsjärnet och skampålen tycktes inte injagat den hälsosamma
skräck, som med dem var avsedd.

<sc>Schönlebens</sc> efterträdare på landshövdingeposten, amiralen
<sc>Erik Sjöblad</sc>, kunde i mustiga uttryck tala om, hur det såg
ut på torg och gator i hans residensstad. Han bodde ej som
<sc>Schönleben</sc> på Bohus slott utan hade fått konungens tillstånd
att flytta residenset till »Kungshuset» i Göteborg. Han hade
således en daglig känning av eländet och förnam det i dubbel
bemärkelse både med sina ögon och sin näsa. Han skrädde
ej orden och uttrycken i den skrivelse, varmed han den 26
Nov. 1701 fäste magistratens uppmärksamhet på det ruskiga
tillstånd, vari stadens gator och torg befunno sig. När han å
sin höga tjänsts vägnar gjorde sin dagliga rond längs
fästningsesplanaderna eller begripligare uttryckt vallgångarna för att
övertyga sig om, hur vallarbetet fortskred, fick han som annat
gott folk i staden obehagliga förnimmelser i maggropen av
leda och vämjelse över den vidriga aspect, som han överallt
skådade, och det var nog bäst att hålla för näsan. Som äkta
svensk var hans första tanke: »Vad skulle väl de resande
främlingar, som ankommo till denna stad, tänka om den
vederstygglighet, som överallt därstädes låg i öppen dager!» Han
tvivlade ingalunda på deras vidriga omdömen om den oanständiga
aspecten. Man kunde verkligen knappast passera en enda
plats, som ej var uppfylld av all slags dynga och skarn. Trots
att man sålunda året förut genom pålverk och inhägnad sökt
freda området vid portarne »för orenlighets avläggande» visade
detta sig alldeles utan åsyftad verkan. På contrescarperna,
d. v. s. sluttningarne åt vallgravarne, vräktes orenlighet lassvis.
<sc>Sjöblads</sc> första åtgärd till »orenlighetens avskaffande och
renlighetens underhållande» var en kategorisk befallning till
»soldatesquen med vakterna att bruka deras nödtorft vid
Lilla Bommen och den der befintliga lägenheten». Vi få
hoppas att denna ukas gjorde, vad den kunde.

Landshövdingen sade sig länge haft på känn, vem som bar
ansvaret för den förskräckliga efterlåtenhet, som rådde; det
var ingen annan än <sc>Styfvert</sc>, stadens komplett oduglige
fiskal. Liksom <sc>Styfvert</sc> i allt annat eftersatt sin åklagarplikt,
så hade han visat en oförsvarlig försumlighet även i detta
stycke. »Så bör han ock icke heller mera från denna dagen
betros detsamma att förvalta, det honom således den högädla
magistraten ville antyda och föreställa, börandes bemälda
beställning igen med ett capablare subjekt — besättas.» Först
tre år senare blev denna landshövdingens stränga fordran
exekverad, i det fiskalen <sc>Jonas Styfvert</sc> som ett onyttigt subjekt
blev avsatt från sin tjänst »in totum».<footnote>I allt.</footnote>

<sc>Sjöblads</sc> skrivelse innehöll dock ej endast kraftiga
utgjutelser och hårda ord utan han hade ock en verklig reform att
föreslå magistraten, och som det tycktes en mycket god och
förståndig reform. Han gav nämligen magistraten uppslag till ett
bekvämt sätt att undanskaffa orenligheten ur staden.
Magistraten borde nämligen med det snaraste låta förfärdiga tvenne
bekvämliga pråmar samt uppslå en tjänlig brygga med skjul
vid Lilla Bommen, där dessa pråmar kunde ligga förtöjda.
Allt efter som det behövdes, skulle all orenlighet från stadens
gårdar, gator och torg tömmas i dessa pråmar, som efter intagen
full last kunde stakas uppåt älven till Gamlestaden eller ock
till någon bekväm plats å Hisingslandet, varest gödseln kunde
komma omkringboende åkerbrukare till gagn och nytta.

<sc>Sjöblad</sc> hade därmed funnit Kolumbi ägg och löst hela
renhållningsfrågan. Utom de båda pråmarne för den vanliga
smutsen ville han ock, att en mindre pråm skulle byggas till
nattmannens »försel». Nattmannen var en övermåttan viktig
person för renhållningsväsendet. Liksom de ur zoologien bekanta
hyenorna endast nattetid, troligtvis av medfödd
anständighetskänsla, utöva sin hälsovårdsfrämjande »rovdrift», så
arbetade nattmannen också under den mörkare delen av dygnet
med undanskaffandet av sin fångst, ett göra som stundom kunde
vålla den tillfällige iakttagaren stor incommoditet och en mer än
vidrig aspect. Trots den nyttiga gärning nattmannen utförde,
betraktades han dock av den allmänna meningen som en skabbot
och spetälsk varelse, som ingen om sin heder mån person gärna
kunde ta i hand eller dricka en bägare med eller eljest ha någon
beröring med. Hans ämbete bestod i att rensa de stinkande
kloakerna, tömma latrinerna och skaffa bort djurkadaver från
gatorna.

Landshövdingens förslag gick nu ut på att en brygga skulle
slås över vallen vid Lilla Bommen »i nejden vid privethuset»,
där pråmen nattetid kunde lastas av nattmannen, som vid
dagningen skulle hålla sig färdig vid Lilla Bommens öppnande att
ge sig i väg med sin makabra laddning till den plats, som kunde
bliva honom anvisad. Ett halvt år förgick utan att
magistraten gav sin mening tillkänna om landshövdingens detaljerade
planer. Då han ej hörde av något svar, föranläts han att avlåta
ett »iteratum»<footnote>Förnyad skrivelse.</footnote>, avslutande detsamma med en kläm:	»Jag
tillförser mig den högädla Magistratens allvarsamhet
härutinnan och att dem som ha inspectionen över byggningsväsendet
må komma det i gång och perfection, hvar över vi vänta den
högädla Magistratens svar och skriftliga försäkran».

Det stod ej om många dagar, innan svaret kom i all sin
ödmjukhet. De föreslagna pråmarna hade ej ännu blivit byggda
av brist på virke i staden. Man hade dock inte glömt bort
saken utan låtit utse och fälla timmerträd i Sävedals skogar.
På grund av otjänlig väderlek under den gångna vintern med
dålig tjäle i skogen och ofarbara vägar hade man dock ej
kunnat skaffa fram det fällda timret utan finge avvakta
kommande vinterföre. Sedan skulle det ej länge mankera innan
pråmarne skulle komma till stånd. Beträffande nattmannens
pråm ställde man sig tveksam. Nattmannen hade nämligen
endast en pojk till hjälp och skulle ej få lätt att förmå
förflytta den föreslagna pråmen av och an till den anvisade
avstjälpningsplatsen, och var skulle man väl få folk att betjäna
honom! I stället hade man låtit förfärdiga för nattmannen en
särskild kärra, på vilken i kedjor var upphängd en genom
drivning tätad och därefter beckad låda för latrinens och annan
»utförsels» upptagande i densamma. Därigenom skulle
»incommoditeten och den vidriga aspecten» minskas.

Därmed torde stadens renhållningsfråga tills vidare fått sin
lösning, åtminstone hörde man inte talas om den annat än vid
de då och då företagna storstädningarne. År 1720 i mars funno
myndigheterna att fästningsområdet med Vall- och
Larmgatorna tarvade garnisonens och borgerskapets förenade krafter
för en extra vårrengöring. Borgerskapet ställde sig alldeles
inte ovilligt att dela kostnaderna för arbetet, men anhöll hos
landshövdingen att därtill få använda »ett löst partie, som
förnimmes uppehålla sig i staden», men ej betalt
kontributionen, ej heller stod uppfört i längderna samt desslikes
gatstrykerskor, som efter allt att döma saknade ärlig bärgning.
Om detta beviljades, begärde man vidare, att ett tjänligt rum,
d. v. s. en arrestlokal ställdes till förfogande, där dessa om
aftonen kunde inlogeras, på det dem måtte vara betaget att hålla
sig undan så länge slikt rengöringsarbete påginge. Under
arbetstiden skulle de äga att uppbära 3 öre vardera i
dagtraktamente. Bakom denna borgerskapets anhållan att ha
lösdrivarne och strykerskorna efter deras ofrivilliga rengöringsarbete
samlade i flock, låg den dråpliga meningen, att, när arbetet var
färdigt, man lättare skulle kunna förvisa hela byket ur staden.
Man räknade nämligen med, att det på detta sätt skulle vara
bekvämare att bliva detta odygdiga och otjänliga följe kvitt,
än om man skulle ertappa en och en i sänder och sedan förpassa
honom ur staden.

Stadens nattmän sutto säkra vid sin syssla, så länge de ville.
Det var nämligen brist på aspiranter till befattningen, och man
fick trots deras pariasställning lov att behandla nattmännen
med en viss hänsynsfullhet, om man ville de skulle stanna på
sin post. Det var nämligen mycket osäkert, om man kunde
finna någon ersättare till dem, om de flyttade sitt håll. Helt
annorlunda förhöll det sig med bödelssysslan. Till den funnos
alltid hugade sökande. Ett slags samarbete hade etablerats
mellan mästermannen och nattmännen, i det att de senare
biträdde den förre, då missgärningsmän skulle steglas eller å
båle brännas såsom ock att föra självspillingar och grova
missgärningsmän, som avlidit i fängelset, till skogs eller galgbacke
för att därstädes nedgrävas. Då nattmännen tyckte sig för
goda att förrätta dylikt bödelsvärv, inkommo de 1735 med en
inlaga till stadens magistrat, vari de alldeles avsade sig dylika
förrättningar med hot om att annars flytta från orten. Med
hänsyn till detta betänkliga ultimatum fann magistraten det
skäligt att alldeles befria nattmannen från skyldigheten att
tillhandagå stadens bödel med hjälp; den senare åter
förständigades att förse sig med eget folk, »att man ej sättes i
förlägenhet, i fall någon misgerningsman här å orten dör eller någon
självspilling skall avsides bortföras och i jord grävas».
Märkvärdigt nog tycks det dock ha varit bödelns eller
mästermannens sak att genom sina betjänte infånga samt döda och i jord
nedgräva de hundar, som märktes vara sjuka eller med raseri
behäftade, »hvilka skulle med skinn och allo två alnar djupt i
jorden avsides från staden samt vägar och vatten nedgrävas».
Dylika påbud utkommo flera gånger under mitten av
1700-talet och tyda på att vattuskräck säkerligen yppat sig under
dessa tider. I juli år 1757 klagades särskilt över hundplågan i
staden. Stora hopar, till största delen herrelösa hundar, lupo
flocktals kring på vallar, gator och torg och höllo med förkärlek
till vid slaktarhuset. Deras tjut och gläfs störde nattron.
Under den rådande sommarhettan kunde lätt fall av
vattuskräck och raseri uppstå bland djuren, varigenom de kunde
komma att utgöra en stor fara för befolkningen och särskilt för
de små barnen, som kunde ådragas obotlig skada och
olägenhet. Domen över hundarne var därför obeveklig de skulle med
tjänliga medel infångas och dödas. Anmälde sig någon ägare,
måste han hålla hunden inlåst eller i band. Det blev, som
nämnt, bödelns sak att göra slut på den rådande hundfröjden,
avliva och därefter nedgräva de infångade bestarne. Man höll
tydligen strängt på distinktionerna. Det var nämligen endast
självdöda djurkadaver eller as, som termen lydde, vilka
nattmannen syntes vara skyldig att taga befattning med.

Längre fram på 60-talet klagades över att nattmännen togo
oskäligt betalt både för bortförande av djurkadavren och
hudarnes avdragande. Magistraten, som med missnöje förmärkt
detta, fann nödigt att den 13 oktober 1769 fastställa skälig
taxa, som publicerades, och bestämde, »det för en död häst, oxe
eller ko utförslen skall betalas med fem daler och hudens
avtagande två daler, för en hund utförseln med en daler och 16 öre
och hudens avtagande 24 öre, samt för en katt 24 öre och
hudens avtagande 12 öre, allt silvermynt, åliggande nattmannen
så snart han tillsagd varder, att genast kreaturen bortskaffa
samt avtaga och ägaren, om han så önskar, tillställa huden
emot den nu nämnda betalningen eller densamma till andra för
lika pris sälja, och vare nattmannen till tio daler s:mts vite
förfallen, där han antingen vägrar att genast bortskaffa ett
dött kreatur och huden avtaga eller ock därför mer i betalning
begär än denna taxa innehåller».

Allt efter som tiden gick, och staden växte, blevo nattmännens
arbete så mycket vidlyftigare. För att de skulle medhinna
latrinforslingen, räckte ej längre de tidiga morgontimmarna
till, utan nattmännen fortsatte med sina körslor även mitt på
dagen och långt fram på eftermiddagen. Det är inte allt för
svårt att föreställa sig, vilket obehag en skranglande, öppen
dyngkärra, långsamt framrullande genom stadens huvudgator,
vållade, helst den tiden på dagen då rörelsen på gatorna var
som livligast.

Landshövding <sc>Stobées</sc> förslag 1748, att denna forsling under
sommarhalvåret skulle ske mellan kl. 4 och 6 morgonen och
vinterhalvåret kl. 8—9, kunde av praktiska skäl ej godtagas av
magistraten. Den gjorde dock vad den kunde för att inskränka
denna »försel» till minst olämpligt tidrum samt överlade därom
med nattmännens själva förstyr, nattmansänkan <sc>Anna Maria
Hansdotter</sc>. Hon fick det rådet att hålla fler hästar än de
två, som hon vid detta tillfälle hade. Änkan däremot ansåg
sig varken ha spiltrum för någon mer häst ej heller förmögenhet
nog därtill helst under dåvarande dyra fodertid, då hon blivit
tvungen att köpa foder för mer av sin egendom än hon velat
tillgripa. På magistratens än allvarligare föreställningar gav
hon dock ett löfte om att se till, om hon ej på vårsidan och
under sommarhalvåret kunde hålla tre hästar; på vintern vore
detta alls inte nödvändigt; den tiden vore två hästar alldeles
nog, då utkörningen med hänsyn till kölden vore obetydlig och
förtjänsten för henne själv ytterst ringa. För övrigt lyckades
man överenskomma med änkan <sc>Hansson</sc>, att utkörningen
under sommarhalvåret skulle äga rum endast från kl. 4—10 på
morgonen samt från 3 em. till portslutningen. Jämväl lovade
hon tillhålla sitt folk att så mycket som möjligt undvika
körslor på de större gatorna och i stället hålla sig till de smärre
utefter vallarne belägna stråken.

Det förefaller ju, som magistraten med allt detta hade sökt
ordna stadens renhållning så gott, som det rimligen kunde
begäras under förhandenvarande förhållanden. Det hade sig nog
inte så lätt. Vallarne och portarna, som stängde in hela staden,
voro inte förmånliga för luftning och ventilation. Vädren
kunde inte riktigt svepa fram genom gatorna och föra bort
dunsterna, som lägrat sig mellan husraderna. Den trånga
bebyggelsen gav ej lov till några trädgårdar, som annars äro så
förträffliga ventilationsorgan.

Av främlingar ansågs dock Göteborg redan på 1750-talet för
en snygg stad.

***

Huruvida det funnits särskilda bestämmelser angående
begravningsplatserna och liks jordande, är mig ej veterligt.
Förmodligen följde man därvid gammal sedvänja. Endast en gång
har jag i handlingarne funnit, att missförhållanden därvid
behövt beivras. Av magistratens skrivelser den 11 Januari och
11 April 1743 framgick nämligen, att man i
garnisonsförsamlingen vid något tillfälle den föregående hösten visat en fast
otrolig vårdslöshet i sundhetshänseende och pietetslöshet
gentemot de döde. Det hade nämligen då inträffat, att sju
stycken lik i sina kistor blivit på den å Tegelängen befintliga
garnisonskyrkogården så grunt nedgrävda, att de stodo för
var man synliga i jämnhöjd med marken. Jämväl hade hänt,
att ett lik nedsatts i sin grävda grav utan jordpåkastning vare
sig av präst eller någon annan. Landshövding <sc>Stobée</sc> hade
därför i Januari 1743 »behagat rekvirera den anstalt» av
magistraten, att dessa lik blevo på vederbörligt sätt jordade.
Därtill svarade magistraten, att garnisonsmanskapet frånsett
inkvarteringen på intet sätt anginge staden samt att garnisonen
själv i alla tider dragit försorg om sina dödas begravning på den
av staden till garnisonsförsamlingen överlämnade och kort
förut utvidgade kyrkogården. Den påtalade abusen borde
därför rättas av garnisonsmanskapet, ty borgerskapet ville
ingalunda befatta sig därmed, även om de därom sonderades.
Landshövdingens order borde därför riktas till vederbörande i
garnisonen. Viktigt vore, att med allra första mått och steg
vidtoges, att kistorna blevo djupt i jorden nedgrävda och
överhöljda till förekommande av osund stank vid den snart
förväntade värmen samt därav till äventyrs uppkommande
sjukdomar, jämväl ock på det boskapen ej måtte trampa på
liken. Man kan knappast förklara denna uraktlåtenhet av
garnisonen på annat sätt, än att själva marken vid
begravningstillfället varit så hårdt tjälad, att likens riktiga jordande
därigenom försvårats. Man förnimmer i magistratens skrivelser i
saken liksom i så många andra dess skrivelser den antagonism,
som rådde mellan borgerskapet och milisen; de gingo inte gärna
varandras ärenden, och framförallt borgerskapet höll sig på sin
kant. Och man undrar knappt däröver, ty inkvarteringen var
säkert borgerskapets värsta plågoris.

Utom den otrevnad och de obehag av många slag, som den
medförde för borgarfamiljerna, spelade inkvarteringen en
fruktansvärd faktor som smittospridare i hemmen. Som ett
drastiskt exempel på dessas nedsmittning genom milissoldaterna
förtjänar följande att omnämnas. I sin skrivelse till
landshövdingeämbetet den 6 Mars 1759 erinrade sig magistraten ej utan
största sinnesrörelse, hur en tillförne i staden ovanlig sjukdom
1756 inritat sig bland stadens invånare genom det sjuka sjöfolk,
som i juli månad samma år hade ilandförts från örlogseskadern,
och förlagts hos borgarne i Haga och Masthugget, i det samma
sjukdom å orten näppeligen ännu 1759 hade upphört, utan
ganska många personer de förre åren med döden avgått. Detta
stod som sagt att läsa i skrivelsen, som var en beveklig anhållan
om, att invånarne i Haga och Masthugget måtte förskonas från
en ny inkvartering av sjukt manskap till ett antal av 68 från de
på redden liggande fregatterna Postillonen och Falken.
Magistraten förebragte de starkaste skäl, som funnos mot en dylik
inkvartering, nämligen kunglig majestäts egna förordningar och
påbud: »Fördenskull och emedan de gemene båtsmän, som i
kunglig majestäts tjänst sargas eller sjukna, böra i baraquer
inläggas och med nödiga sängkläder och värme förses samt i
stället för den vanliga kosten med färsk och tjänlig mat efter
spisordningen förses, efter medici och amiralitetsfältskärernas
föreskrift underhållas, därest de böra dagligen av fältskären
besökas samt av de tillhörande personer renligen och väl
handteras och skötas». — — — Då, menade magistraten,
kunde innevånarne och borgerskapet i förstaden Haga och
Masthugget så mycket mindre förpliktas att emot deras vilja
emottaga samt med husrum och värme förse detta sjuka
sjömanskap. — — — »De lära kunna inläggas uti de förmodligen
vid nya eller gamla Amiralitetsvärftet befintliga baraquer vilka
numera lära vara lediga».

Samma klagan återkommer flera gånger, t. ex. 1762, då
fläckfeber och rödsot utbrutit bland garnisonsmanskapet. Fastän
kronolasarett funnos, så fingo dock många av de sjuke
kvarligga hos sina respektive värdar, dessa senare, oberäknat
smittofaran, till stor tunga. Med dylika rapporter för ögonen är
det icke svårt att förstå borgerskapets ideliga klagan över
inkvarteringsbesväret.

Frånsett nu omnämnda farsoter var det ock smittor av annan
art, som vållade magistraten stora bekymmer, och vilka
ägnades den största uppmärksamhet. Dels ansågos de innebära de
allvarligaste faror för befolkningens sundhet, dels förorsakade
de både den enskilde och det allmänna svåra ekonomiska
förluster.

Det var nämligen de stora kreaturssmittorna, som särskilt
härjade under 1720-talet. Magistraten visade därvid stor
påpasslighet och beslutsamhet i sitt uppträdande. År 1720 hade
boskapssjukan vunnit stor spridning såväl å halländska som
bohuslänska och älvsborgssidan. Provinsialinspektoren
<sc>Elgfoot</sc> utrustades med laga befogenhet att söka avvända de
vådor för stadsbefolkningens hälsa, som kunde bli en följd av
förtärandet av anstucket kött. Han hade närmast att foga
anstalt i stadsportarne och vid slagbommarne, att kött ej
infördes samt att ingen slaktboskap fick saluföras utan bevis från
kronobetjäning eller präst, att den anlände från sunda orter.
Samma år hade svinsjukan inritat sig i staden. Befolkningen
uppmanades att noga se sig före, så att den vid sina inköp av
fläsk- och köttvaror toge sig i akt för anstucken vara. Sådan
vara skulle genast konfiskeras och oskadliggöras. Säljaren var
förfallen till straff och böter. I februari 1723 hade fäsjukan
utbrutit i Torsby på Inland och börjat därstädes på
överstebostället Rya. Till samma fäsjukas hämmande förbjöds
ortsbefolkningen att pläga umgänge med de omkringboende samt
fick ej färdas med hästar eller annan avel genom landet, ej
heller begiva sig hit till staden. Samma år i Maj spred sig en
ytterst smittsam fåresjuka på Inland, västra Hisingen och i
Kungälvs socken. Provinsialinspektoren vidtog genast alla
»menskomöjliga» cautioner. Doktor <sc>Kellander</sc> ingav i
slutet av sommaren ett memorial angående fåresjukans inritande
och medels uppfinnande till dess vidare förekommande samt
beklagade att givna förordningar dåligt efterlevdes bland
allmogen, som genom sitt vårdslösa hanterande av de i smitta
döda djuren bidrog till de svåra följder, som inträffat.
Särskilda uppsyningsmän tillsattes i staden, som skulle öva
uppsikt över att varken sjuk boskap eller slaktat sjukt kött
infördes. Slaktarne blevo uppkallade inför magistraten samt fingo
tillsägelse att ej upphandla annan boskap än sådan för vilken
företeddes attest, att den kom från sund ort. År 1745 utbröt
»sjukdom på åtskilliga av invånarnes kor norr i staden».
Doktor <sc>Boëthius</sc> hade besiktigat en av dessa sjuka och slaktade
kor hos hustrun <sc>Brita Jordan</sc>, men kunde ej med full visshet
döma om sjukdomens beskaffenhet, förr än han fått tillfälle att
besiktiga något i sjukdomen självdött kreatur. Magistraten
tog hellre det säkra för det osäkra och beslöt att i kyrkorna
pålysa ovillkorlig anmälningsplikt, på det anstalt måtte kunna
göras om det sjuka kreaturets undersökande och läkemedels
ingivande, som däremot prövats. Sjukt kreatur borde ej
slaktas utan endast hållas avsides (isoleras). Då Danmark 1763
förklarats smittat av boskapspest, förbjöd man vid 500 dal.
s:mt vite att från Danmark direkt eller indirekt införa levande
boskap såsom oxar, kor, kalvar, får, hästar, svin och hundar(!),
icke heller rökt och insaltat kött, skinkor, ull och kläder,
tagelhår, oskirad talg, råa och barkade hudar.

Av allt detta framgår att Göteborgs magistrat liksom de
romerske konsulerna försökte att tillse, »ne quid detrimenti
capiat rempublicam», eller uttytt, att ingenting måtte vålla
staden avbräck och skada.

***


Slutligen vill jag under den allmänna hälsovården placera en
liten grupp yrkesutövare, som alldeles icke räknades dit,
nämligen lumpsamlerskorna. De kände sig helt visst icke på något
sätt stå i klass med nattmännen, och dock höllo de liksom dessa
rent hus på sitt särskilda gebiet. De drevo egentligen
byteshandel, gingo ur hus i hus och vittjade lumphögarne, därigenom
befriande hemmen från smutsiga gömmor till stor båtnad för
renligheten. Lump var en högt skattad vara för
pappersbruken. Sedan Mölndal fått ett pappersbruk blev det stort rev
efter lumpen också i Göteborg. Det sades dock, att största
delen av göteborgslumporna och överhuvudtaget den inhemska
lumpen var så grov, att den endast dög till tillverkningen av
vanlig makulatur. För bättre skrivpapper behövdes finare
lumpor, som hämtades från utlandet. Lumpsamlerskorna i
Göteborg levererade sin vara till Mölndals pappersbruk. De
tillhandlade sig densamma dels mot kontanter, men i synnerhet
i utbyte mot smått kram, som tjänsteflickorna tyckte om. Det
tycks nämligen varit en oskriven lag, att tjänsteflickorna
erhöllo inkomsten av lumprealisationen. Den förståndiga
regeringen, som inte tycks haft något hjärta för tjänsteflickorna,
lät 1735 ett cirkulär utgå i riket att den hellre såge, att
lumpsamlerskorna i utbyte lämnade »godt fnöske, som kunde
brukas i stället för sköre, vartill större delen av lumporna eljest
användes». Myndigheterna i staden hade en viss skräck för de
importerade lumporna, särskilt för lumpor från Levanten, som
ansågos kunna föra pest med sig. När herr <sc>Niklas
Brunjeansson</sc> år 1745 ville importera finare lumpor från Hamburg
för Mölndals pappersbruk utröntes, att Hamburg vid tillfället
var fritt från smittosam sjukdom och att ifrågavarande lumpor
samlats inom staden Hamburg och trakten däromkring.
Därmed ansågs all fara för smitta utesluten och importen kunde
beviljas.

Härmed har jag ur magistratens protokoll sökt samla tillhopa
de viktigare hälsovårdsärenden, som den haft att handlägga
och taga befattning med under 1600- och 1700-talen.

Liksom inte ens den starke <sc>Herkules</sc> kunde rensa det
beryktade augiasstallet utan strömmar av vatten, så voro ock de
sanitära besvärligheterna den duktiga Göteborgs magistrat
övermäktiga, ända till den fick en ovärderlig hjälp genom den
vattenledning, som för dryga kostnader letts från Kallebäck
till staden och som 1787 kunde invigas.

Det var källans friska, hälsosamma vatten, som strömmade
ut ur de uppsatta vattenposterna. Det var en lika smaklig som
ny och okänd dryck för de stackars invånarne innanför
vallgravarne, som ditintills måst hålla till godo med de usla
gårdsbrunnarnes dåliga och ofta smittofarliga innehåll. De senare
kunde utan saknad igenläggas. Därmed var det första
verkliga framsteget taget i den allmänna hälsovården.

*
</chapter>
<chapter name="Barnavård och Fattigvård samt Fångvård">
<h2>BARNAVÅRD, FATTIGVÅRD OCH
FÅNGVÅRD.</h2>

<big><big><big>I</big></big></big> »DEN NYA GROTTESÅNGEN» skildrar skalden som
bekant i gripande och skakande kraft de stackars trälar,
som i <sc>Grottes</sc> tjänst fingo draga kvarnen, som mol guld, en
skaldisk omskrivning för industriarbetarne och
industrialismens mammon.

Det var en tendensdikt, byggd på den grymma verkligheten
inom den dåtida industrien. Den ädle skald, som skrev den,
kom förvisso ej med några ovederhäftiga uttalanden vare sig
på vers eller prosa i tidens frågor, åtminstone ej avsiktligt.
Lyckligtvis kan man med fog säga, att »den nya grottesången»
näppeligen längre motsvarar förhållandena här i landet.
Visserligen dyrkas gud Mammon kanske mer än någonsin, men
den hemska trältjänsten i <sc>Victor Rydbergs</sc> mening är väl i
det närmaste redan avskriven eller åtminstone stadd på
avskrivning. Otroligt är ej att <sc>Rydbergs</sc> grottesång utövat
ett långt större inflytande på våra lagstiftare än vad de själva
anat. Denna domsdikt kunde rannsaka hjärtan och njurar.
Den var samvetets mäktiga röst, som talade och väckte
vederbörande till besinning och eftertanke. Alltnog, tiden
mognade snabbt för den svenska skyddslagstiftningen med dess
viktigaste kapitel, skyddet för de minderåriga. Det är ej
svårt att fatta, att inga ledo sådan pina i grottekvarnen som
barnen, trälabarnen; tusenden och åter tusenden förkrymptes
både kroppsligen och andligen. Väl var att hjärta och förnuft
äntligen fingo komma till tals och på lagstiftningens väg bättra,
vad som brast, och därigenom rädda de svenska barnen från
grottekvarnens vådliga påföljder.

Intressant är, att redan Göteborgs allra första industri fick
sin barnavårdsfråga att lösa. När man läser om förhållandena
vid ortens äldsta klädesmanufaktori, tycker man sig redan
kunna förnimma de svaga signalerna till kampen mellan
»proletariatet och kapitalismen». Det är så långt tillbaka i tiden
som i slutet av 1600-talet. De sista åren på 1690-talet,
särskilt 1696, rådde hunger odh dyr tid i riket och ej minst i
Göteborgsorten. Fattigman fick tigga sitt uppehälle för att ej
svälta ihjäl. Tiggeriet florerade, och särskilt barnen »lågo på
dörrarne och vore efterlöpande på gatorna» för att bettla.
Man visste väl, att tiggeriet födde lättja och att lättjan var
moder till alla laster och var därför uppriktigt bekymrad för
barnen samt betänkt på att genom till buds stående medel
»avböja denna överlast» (tunga), som barntiggeriet jämväl
förorsakade stadens invånare. En utväg yppade sig att i
någon mån inskränka de tiggande barnens antal, i det att
»intressenterna» eller delägarne i klädesmanufaktoriet voro sinnade
att på sitt i Mölndals kvarnby belägna spinneri bereda utrymme
för ett antal barn, som där kunde få lära sig spinna ullgarn till
kläde och därigenom göra nytta för sig mot kost, kläder och
husrum. I spinneriet skulle de få stanna tills de nått den ålder
och styrka, att de kunde brukas i väveriet. Sagt och gjort,
man valde ut de mest behövande och antog sålunda av ren
medömkan de mest utsvultna och sämst klädda bland barnen. Så
långt var allt gott och väl, och de flesta av barnen tyckas ha
funnit sig väl till rätta både med arbetsförhållandena och
utspisningen. Till sin uppmuntran fingo på lördagarne barnen,
några stycken var gång, i tur och ordning permission att vandra
in till staden och besöka sina där bosatta föräldrar, på villkor
att de på måndagsmorgonen åter punktligt inställde sig vid
sitt arbete i spinneriet. Efter hand inträffade det, att ett och
annat av barnen ej brydde sig om att återvända från
söndagsbesöket i staden. Till en början hade man väl överseende
därmed, men skolkarne blevo snart flere, så att spinnmästarn
fick enkom göra sig ärende in till staden för att hämta tillbaka
rymlingarne, vilket naturligtvis vållade störningar i det jämna
arbetet vid spinneriet. Tiden var emellertid inte fallen för
klemighet vare sig med barn eller vuxna, och i längden var
man ej hågad att tolerera dylika metoder. Egentligen var det
ej barnens skull, att de uteblevo på måndagsmorgonen utan
föräldrarnas, som ville ha barnen hemma för att, som själva
erfarenheten dagligen betygade, skicka ut dem att tigga och
stjäla ved, fastän de föregåvo som anledning till barnens
uteblivande från arbetet, att dessa fingo svälta och fara illa. 
Anklagelsen för svälten gick ut över spinnmästaren, <sc>Sören
Andersson Bilo</sc>, som hade närmaste tillsynen över barnen och
hand om deras utspisning. För att freda sig mot den svåra
beskyllningen fann <sc>Bilo</sc> sig omsider föranlåten att skriftligen
underrätta stadens borgmästare, <sc>Spalding</sc>, om klagomålen
och föreslå åtgärder till förekommande av dylika för hans
heder och värdighet nedsättande anklagelser. Detta brev
gick rakt på sak och var ej utan sin omedvetna humor samt
återges här in extenso. Det är daterat Mölndal den 19 augusti
1697 och torde väl vara det äldsta handbrev, som finnes i behåll
från den gamla kvarnbyn. Det lyder som följer:

»Ädle, Högaktad och Högtbetrodde Herr Borgmästare, en
lycksalig god hälsos välmågo önskas!

Jag fattige man giver ädle, högvise Herr Borgmästaren
tillkänna, huru jag desse barn vill spisa: om morgonen till frukost
10 lod (133 gr.) bröd med smör uppå; om middagen med 14 lod
(186 gr.) rent rågbröd och med sogel (såvel) därtill, med kött,
fläsk eller fisk, som till dagen kan falla; är det kött, 8 lod (106
gr.); fläsk 6 lod (80 gr.); fisk, det lär jag själf passa rikeligen;
är det sill, hvar person en hel sill och därtill hvar person en
potta kokt mat hvar middag; och så mycket om kvällen som
middagen. Vill Herr Borgmästaren låta mig få honom med
träbenet hit att läsa för desse barn och väga upp deras kost; på
det de må säga, att jag icke gör dem någon orätt, skall jag
sätta honom därtill på Herr Borgmästarns vägnar.

Förleden Lögerdag gav jag 6 stycken gossar lov gå hem till
staden till sina föräldrar; tre kom hem igen och tre förhöll deris
föräldrar hos sig. Deris föräldrar frågar dem:	»Barn huru
lever du, får du tillbörlig mat och skötsel? Huru är fatt?»
Barnen svarar: »ja men, det går väl». Föräldrarne säga till
barnen: »Hör, nu skall du vara här i staden hos klädemakarne
och taga penningar för ditt arbete, så gör vi dem så nyttig(a)
till mitt hus, som jag vill». Barnen svarade: »Nej, han 
kommer in och låter taga oss igen med stadstjänare, så få vi hugg
och han bliver intet god uppå oss sedan.» Föräldrarne
svarade: »i helvete skall han taga igen.» Barnen svara vice versa.
Hvad vill jag då svara Herr Borgmästarn! Föräldrarne säga:
»Klaga dig, att du hungrar och törstar.» Barnen svarade:
»Han vill låta inrätta en taxam och utväga, att hvar person
får proportionaliter sin del efter vikt.» Då sade föräldrarne:
»Tig du still mitt barn, din fader tjänar Konungen,
Borgmästaren har med oss intet att beställa.» — Det är mig hårt,
att vi molesterat (besvärat) Herr Borgmästaren så mycket, ty
det råder hvarken jag eller barnen för, ty min patron har själv
varit här ute och sett, huru jag spisar barnen; ty jag kan få
folk, men ingen lärder, utan patronens ull till stor skada
fördervas; ty denna sak giver jag i Herr Borgmästarens hand att
disponera om.»

Borgmästarens närmaste åtgärd i anledning av brevet blev
att taga skolkarne i muntligt förhör, varför de för sagda
ändamål uppkallades till höga vederbörande. Antingen det nu
berodde på deras rädsla för borgmästaren eller de verkligen
höllo sig till sanningen, medgåvo de samt- och synnerligen, att
mat hade icke fattats dem. »Intressenterna» i
klädesmanufacturiet anhöllo därefter hos magistraten, som likt klockarfar
skulle allting bestyra, att bestämmelser om en viss spisordning
efter den av spinnmästaren uppgjorda »taxan» utfärdades
»såsom vanligt är vid slika verkhus», vidare, »att den som
går med träbenet och tigger» måtte få komma till spinneriet
att morgon och afton hålla korum med barnen samt dessutom
uppväga maten, på det ingen måtte kunna beskylla
spinnmästaren att undanhålla barnen deras del av kosten.
Slutligen hemställdes om vitesbestämmelser för de föräldrar, som
understode sig att utan befogad anledning taga barnen från
deras arbete vid spinneriet. »Ty der så längre skulle tillgå,
som nu skett är, att när barnen varit där en tid och fått ätit sig
mätta och de som nakna varit fått kläder, de sjuke läkte blivit
under ballberarne (fältskärerna) och (man) låtit giva dem
all skötsel ut, (de) lära fördervat en hop wull (ull) och utan
lov och minne löpa sin kos, då man har mist både wull och garn,
så äro vi nödtvungne alldeles att övergiva barn att antaga
utan hellre betjäna oss av annat folk, som vi med lön kunna
avbetala, det oss mycket forderligare är. Ty hvad mat och
drick i denna tiden kosta, är varjom bekant, så ock vet man
fuller, hvad gagn barn däremot kunna göra, utan det man har
gjort är mer av medlidande skett än av någon profit.»
Intressenterna avvaktade därför av magistraten en skälig
handräckning och att spinnmästaren skulle bliva protecterad för
hvarjehanda molest sitt verk obehindrat förrätta. I så fall ville man
fortfarande låta de fattiga barnen lära det, som de med tiden
kunde få nytta av.» Här lämna oss handlingarne visserligen
i sticket om sakens förlopp, men det är väl dock tämligen
antagligt, att magistraten beviljade de av »Intressenterna»
uppställda kraven, som otvivelaktigt tjänade alla parterna till
nytta.

Med de här ovan omtalade klädmakarne i staden torde väl
menats handvävare och ej fabriksvävare. I själva Göteborg
fanns nämligen vid denna tidpunkt icke något
klädesmanufaktori. Först 1704 blev stadens äldsta klädesfabrik
färdigbyggd. Den var belägen i hörnet av Korsgatan och
Drottninggatan och kallades även i dagligt tal manufakturen. I de
första åren av sin tillvaro användes den till teaterlada, i det
<sc>Johan Georg Kempffs</sc> sällskap därstädes upprepade gånger
spelade comoedier. Denna byggnad fick, som strax skall
visas, ett visst samband med stadens fattigvårdsväsen. Då
den jämväl inrymde färgeri, kom den att bliva till en
sannskyldig plåga för alla dem, som bodde i grannskapet. Från
ifrågavarande anläggning uttömdes nämligen sommar och vinter
sådana betydande mängder med färgvatten, att vattnet stod
högt på gator och gårdar och trängde in i bislagen, så att de
där boende kunde komma varken ut eller in. Det gick
slutligen så långt att husägarna, när deras egen tjänstepersonal
ej räckte till, fick lov att leja särskilt folk, som dagarne i ända
mot viss betalning hade till uppgift att hålla rännstenarne
öppna och skaffa utlopp åt det mångfärgade avfallsvattnet.
Efter många års besvärligheter av nämnda slag
sammangaddade sig de lidande fastighetsägarne i kvarteret och fordrade
hos magistraten, att delägarne i manufactoriet skulle tillhållas
att låta bortleda spillvattnet; varom icke borde manufactoriet
förflyttas till lämpligare belägenhet. Detta hände 1714. Man
valde det senare alternativet. Åtminstone är det troligt att
verksamheten förflyttades till det s. k. Gerdeska
manufaktoriet som var beläget i vinkeln mellan Mölndalsån och den
därifrån utgående grävda kanalen (fattighusån).

Det var detta manufactori och spinneri — »fordom <sc>Hans
von Gerdes</sc> tillhörighet» — vilket jämte »vad mur- och
nagelfast» var, av dennes arvingar för 600 daler s:mt försåldes till
Göteborgs stad, då man nämligen trott sig finna att dess
lokaler borde lämpa sig för inrättande av ett fattighus, som 1726
kunde träda i funktion.

Redan tidigare hade man haft ett privat fattighus i staden,
en icke så obetydlig föregångare till stadens eget. I papperen
från 1700-talets början ser man nämligen någon gång
benämningen de thamiske fattige, ett kollektivum, som ju låter rätt
underligt och ovanligt, men som vid närmare undersökning
ger oss ett vackert bevis på att man även i Göteborgs tidigare
skede hade känt rikedomens förpliktelse. De thamiske
fattige voro nämligen den välsituerade handelsmannen <sc>Volrat
Thams</sc> och hans ädla maka Fru <sc>Gertruds</sc> speciella
skyddslingar. Den högt aktade familjen hade nämligen »utanför
Drottningporten» gått i författning om inrättandet av ett
fattig- och sjukhus, rymmande 24 stycken bräckliga åldringar
samt för dessas underhåll stiftat ett familjelegat på 5.000 daler
s:mt. Det thamiska fattighuset med tillhörande familjelegat
»conjungerades» 1731 med stadens fattighus enligt kontrakt
mellan de thamiske arvingarne och stadens magistrat. I
kontraktet hade särskilt inryckts den bestämmelsen, att de få
kvarvarande, som deras salig fru moder, svärmoder och
fadermoder själv intagit, ej skulle bliva förskjutna, så länge de levde.
Ännu fanns det nämligen kvar många gamlingar från fru
<sc>Gertruds</sc> dagar.

Ur den för »conjungeringen» uppgjorda förteckningen över
det thamiska fattighusets pensionärer uppräknas följande:
<br>
<sc>Mali Andersdotter</sc>, födder uti Marstrand, tjänt för piga
från barndomen, intagen av salig fru <sc>Gertrud Tham</sc>
för 19 år sedan, gammal 70 år, sängliggande.
<br>
<sc>Gundla Monsdotter</sc>, födder uti Surte, varit 
skomakarehustru, intagen av samma fru för 14 år sedan, gammal
90 år, mycket bräcklig.
<br>
<sc>Anna Jönsdotter</sc>, födder uti Kinn åt Boråssidan, aldrig
tjänt utan sjuk ifrån barndomen, intagen av samma fru
för 19 år sedan, gammal 86 år, sjuk och bräcklig.
<br>
<sc>Kirsti Månsdotter</sc>, födder härstädes, tjänt från barndomen,
intagen av salig Fru <sc>Gertrud Tham</sc> för 18 år sedan,
gammal 60 år, sängliggande och krympling.
<br>
<sc>Kirsti Andersdotter</sc>, födder uti Värmland vid Ede Skantz,
tjänt på landet, intagen av salig fru <sc>Gertrud Tham</sc>
för 17 år sedan, gammal 70 år, helsan temligen god.
<br>
<sc>Sisla Ambjörnsdotter</sc>, födder i Partle socken, varit hos
föräldrarna tills blivit gifter, intagen av salig fru <sc>Gertrud
Tham</sc> för 16 år sedan, gammal 80 år, skröplig av
ålderdom.
<br>
<sc>Ingel Jönsdotter</sc>, födder i Barnehärad (?), tjänt och tvenne
gånger gifter, intagen av salig fru <sc>Gertrud Tham</sc> för
14 år sedan, gammal 80 år, lam och skröpeliger.

Detta var de skyddslingar, som fru <sc>Gertrud</sc> tagit sig an.
Endast en av dem var från Göteborg. Sammanlagt överfördes
från Thamiska fattighuset 19 personer till stadens fattighus.

Reglementet för denna senare inrättning var avfattat i
tjugo paragrafer. Det finns i behåll och avspeglar vissa sidor
av livet på anstalten, särskilt disciplinen, och ger en god
föreställning om de enkla anspråk, man ställde på en dräglig
tillvaro. På det att reglementet skulle hållas i ständigt färskt
minne, blev det uppläst fyra gånger årligen å fattighuset och
kungjordes en gång årligen från predikstolen. Härmed följer
ett litet utdrag av dess väsentligaste innehåll.

Dagen skulle börja och sluta med bön. Denna hölls om
sommaren klockan 6 à 7 morgon och afton, om vintern klockan
8 à 9 om morgonen samt 3 à 4 om aftonen. Man steg
nämligen upp och lade sig ungefär med tuppen. Efter hållen bön
skulle var och en gå till sin syssla att troget och i stillhet
förrätta densamma och därmed fortsätta till spisningen eller kosten
utdelades. De viktigaste arbeten, som därstädes ifrågakommo,
voro vid kvarnen, ladugården, bryggningen, 
spannemålsomkastningen, vedhuggningen, häcklingen, ullberedningen och
strumpebindningen.

Skulle någon vid arbetet visa sig tredsk och försumlig eller
utfara i ovettighet och knorr mot bokhållaren eller någon
annan vid inrättningen, skulle han till näpst första gången en
dag draga klampen, andra gången stå vid pålen, tredje gången
sitta i stocken en söndag under predikan, och, om ingen
bättring följde, straffas och agas. Spisningen utdelades var dag
mellan klockan 11 och 12 efter spisordningen, då de fattige
uppräknades med sina nummer, stuga efter stuga, samt fingo
komma fram och mottaga sin matportion för hela dygnet. Om
någon därvid skulle försöka tillsnika sig mer än honom tillkom,
miste han kosten för en dag. Bordsbön hölls i samtliga stugor
både före och efter spisningen av den i var stuga därtill
förordnade fattige. Middagen borde vara undanstökad klockan 1,
då var och en ägde att återvända till sina sysslor samt i stillhet
förrätta sitt arbete, till aftonbönen förrättades. Om någon
befunnes så ogudaktig, att han av lättja och illvilja
försummade bönestunderna eller gudstjänsten om söndagarne, skulle
han första gången varnas, andra gången mista sin dagsportion,
tredje gången sitta en söndag i stocken under predikan och,
om han flere gånger gjorde sig skyldig till dylik försummelse,
skäligen tuktas och agas.

Bokhållaren hade att ägna noggrann uppsikt över bakstugan
och köket och närvara vid utspisningen samt se till, att allt
blev tillrett ordentligt, renligt och på ett väl inrättat
hushållsmanér. Därför borde ock de fattige ej understå sig att rata
eller förakta de av Gudi förlänta håvorna, mycket mindre
knorra emot bokhållaren eller honom och dess namn och rykte
otidigt, otillbörligt och falskeligen i staden med baktal förklena.
Den, som bröt häremot, skulle allvarsamligen avstraffas.
Disciplinen var sträng och bråkstakarna visste, vad de hade att
vänta. Den, som sålunda beträddes med kiv och slagsmål,
miste icke endast maten för en dag utan måste dessutom draga
klampen i två dagar och varnas av prästen i bokhållarens
närvaro. Om all denna straffpåföljd ej hjälpte, angavs den
skyldige för domstol.

Bokhållaren och bagerskan varnades — troligen på 
förekommen anledning — att saluhålla öl, brännvin och tobak till
förekommande av otidigt väsen och fylleri.

Skulle någon av dem understå sig med slikt att umgås, skulle
densamme första gången vara hela sin årslön förlustig och andra
gången sin tjänst samt bortvisas från fattighuset.

Portvakten hade att vaka över misstänkta personer, som
under vad pretext det vara månde, sökte insmuggla brännvin,
öl och tobak till salu i fattighuset för att därigenom avtubba de
fattige deras kost, ylle- eller linnekläder.

De som uppvaktade de sjuke (sköterskorna) skulle sköta
dem väl och tillbörligt, hålla deras kläder rena, i rättan tid ge
dem deras förplägning och ingalunda understå sig deras mat
att bortsnappa eller förminska, mycket mindre någon
ersättning av dem eller deras portion för uppassningen begära;
varemot de, som uppvaktade dem, skulle befrias från annat arbete;
— gjorde någon uppvakterska häremot skulle hon första gången
stå vid pålen och om hon flera gånger upprepade förbrytelsen
agas.

De fattige i alla stugorna ålades att vara ytterst aktsamma
om elden. I vart rum utsågs en särskild person, som skulle
noga övervaka eldstaden. Tobaksrökning nattetid (om
vintern således kl. 4 e. m.) var alldeles förbjuden. Till
förekommande av vådeld skulle elden på spiselhällen vara släckt
sommartid kl. 7 à 8 aftonen och vintertid redan kl. 4 à 5.
Gårdsdrängen var skyldig att visitera alla rummen kl. 8 à 9 aftonen
för att förvissa sig om, att ingen eld fanns i eldstäderna. Alla
lampor och ljus skulle vara släckta precis klockan 8 e. m.,
med undantag av att den föreskrivna huvudlampan i
bokhållarens stuga skulle brinna natten över för all tillstötande
olägenhet.

Till sist anbefalldes de fattige till att städse föra ett gudligt
och kristligt leverne; lova, frukta och tacka Gud, som dem en
sådan oförskyld gunst och nåd bevisat, och alldenstund de ej
mera i detta huset för sin timliga utkomst nödigt hade att sörja,
de sig om sina själars eviga välfärd måtte bekymra och sin
salighet behjärta samt sig till en salig hädanfärd kristligen och
dagligen bereda.

Det är ju inte mer än rimligt att ett dylikt reglemente skulle
innehålla mera av lag än evangelium. Det var nämligen
avsett som ett rättesnöre för dem, som bröto mot god ordning
och skick. Ifrågavarande ordningsföreskrifter vittna nog
därför mer om tidens omutliga stränghet än om hårdhet. Det
är ej så länge sedan denna stränghet avlystes i vårt land. För
cirka 30 år sedan kunde man således över porten till
fattighuset i Lund läsa det bibliska påbudet: Den som icke vill
arbeta, han skall icke heller äta. Inskriptionen var för visso
i detta fall illa vald och anbragt, ty man kan förutsätta, att
flertalet av dem, som vårdades å fattighuset, efter ett arbetsfyllt
liv ej längre orkade arbeta. Över en arbetsinrättning för
lättingar och lösdrivare borde den anbringas som ett kortfattat
och kärnfullt reglemente för dem det vederborde. Don efter
person som det heter.

Man var i Göteborg icke litet stolt över sitt nyinrättade
fattighus. Det var för sin tid försvarligt stort tilltaget,
eftersom »90—100 torftiga personer där kunde njuta husrum och
nödigt underhåll». Ryktet om den märkliga inrättningen
spred sig vida omkring och nådde omsider residensstaden
Jönköping och därvarande hovrätt, fastän nyheten vid sin ankomst
till hovrätten tycks varit betydligt förvanskad. Man hade
fått saken om bakfoten. Brev kom nämligen från hovrätten,
att man där hört talas om, att ett sjukhus av privata personer
upprättats i Göteborg, och nu ville man göra sig förvissad om,
ifall dessa personer kunde anse sig vara betjänta med att konor
och kvinnspersoner, bortdömda för straff, därstädes kunde bliva
intagna för att göra tjänst under förutsättning att de voro
utrustade med god hälsa och kroppstyrka. Man tänkte väl
närmast på att placera »konorna» som uppvakterskor (eller
sköterskor) för de sjuka. Magistraten svarade att i staden
funnes varken publikt eller privat sjukhus, men att hovrätten
säkerligen i detta fall avsåge det nyupprättade fattighuset,
varest en hop av stadens fattige och allmosetagare vårdades,
men däruti inga criminela, som sig antingen med tjuvnad eller
dylikt försett finge inkomma.

Den förste föreståndaren för Fattighuset, <sc>Clas Habicht</sc>,
var en klok man, som vägrade att intaga några barn å
anstalten. Han hade på känn att de ej passade därstädes av den
enkla orsaken, att inrättningen ej var något barnhus utan
fattighus; för övrigt fanns å inrättningen ingen, som enligt
hans åsikt kunde taga vård om barnen.

På frivillighetens väg hade man åstadkommit för
inrättningen en fond, kallad fattighusfonden. För att förstärka
densamma anhöll man redan 1725 om kunglig majestäts
privilegium på utgivandet och förläggandet av en bok, »Guds barnas
gyllene klenodium», innehållande 1. Konung Davids Psalmer
och 2. En fullkomlig Psalmbok. Boken hade redan nittio år
tidigare i sin första upplaga blivit tryckt och utgiven i
Göteborg samt visat sig mycket begärlig bland allmänheten, varför
man hoppades på en god åtgång även av den andra upplagan,
och det var meningen att inkomsten oavkortad skulle tillfalla
fattighuset. Igångsättarna av detta mera ovanliga
bokförlagsföretag voro assessorerna <sc>Mathias Schildt</sc> och <sc>Johan A.
Olbers</sc> samt handelsmännen <sc>Hans Ström, Claes Habicht,
Johan Busch</sc> och <sc>Jöns Holst</sc>. Uppgift saknas, om hur
företaget avlopp.

De löpande utgifterna för inrättningen bestredos medelst en
del av stadens tolagsmedel. Således erlades till fattighuset ett
öre för vart skeppund stångjärn och plattjärn, två öre för
vart hundrade bräder, ½ öre för var tunna salt och lika mycket
för varje från Pommern ankommen tunna spannmål, ½ öre
för var tunna stenkol och slutligen ¼% på allehanda
kramvaror och specerier, all avgift beräknad i silvermynt.

Man hade gått och hoppats att genom inrättandet av detta
fattighus kunna om icke alldeles utrota så åtminstone avsevärt
stävja och minska det överhandtagande tiggeriet. Detta
lyckades knappast. Med de »unga omkringgående gatutiggarne»
gjorde man utan pjosk processen kort. De pressades till
sjömän eller som termen lydde, de blevo tagna och employerade
till sjöfartsärenden, andra sattes i hantverkslära eller fingo
arbeta vid tobaksspinnerierna. Åtskilliga publikationer mot
tiggerierna sågo dagen. En utförlig sådan utkom den 28 april
1770. I densamma anmodades stadens invånare vänligen att
efter råd och lägenhet sända allmosor till sängliggande sjuka
och husfattige, men däremot ej visa otidig mildhet mot okända
kringstrykande tiggare. Man förbjöds strängeligen att hysa
och härbärgera dylika lösa och lediga personer från andra
orter vid äventyr att första gången erlägga ett vite av 10 daler
s:mt och andra gången dubbelt så mycket, eller i brist på
medel avtjäna böter med 4 eller 8 dagars fängelse vid vatten och
bröd. Slikt löst folk antyddes allvarligt att åter uppsöka sitt
rätta hemvist, så kärt dem vore att icke bli fasttagna och
insatta i spinnhuset på ett halvt år eller längre tid, tills de
fullgjort sitt rätta arbetskvantum och därvid medhunnit att
antingen spinna 300 sträng klädmakargarn eller karda till 900
sträng eller ock skrubba till 1.800 sträng.

Pojkar och flickor, som ströko kring gator och torg, skulle
intagas å stadens corps de guarde och därstädes risas, om de
ännu ej fyllt sju år, men voro de till åren äldre, kunde även de
insättas i spinnhuset på ½ års arbete eller längre. Sådana
föräldrar, som skickat ut sina barn på tiggarstråt, skulle
avstraffas med fängelse vid vatten och bröd eller slita spö och ris.

De stadens fattige, som ej kunde beredas plats å fattighuset,
skulle njuta sin del av de allmosor, som tiggarfogden för detta
ändamål insamlade hos stadens invånare. De voro dock strängt
förbjudna att, som ofta hänt, flocktals följa fogden på gatorna,
när han var ute i detta sitt uppdrag. I stället skulle de
beskedligt hålla sig hemma samt var lördag klockan tre infinna
sig å rådhusgården, då de av tiggarfogden i en eller två
stadsbetjänters närvaro erhöllo sin beskärda del av allmosorna.
Tiggarfogden hade för ändamålet en särskilt inrättad
penningbössa, med vilken han under veckans lopp avlade besök i
»hederligare och förmögnare hus». Allmänheten uppmanades i
publikationer att giva rundligare än förut »som de hädanefter
i sina hus samt på torg och gator måga slippa överlopp av
tiggare.»

De, som voro lytta eller hade vederstyggliga sårnader,
»växter» eller dylikt å huvud och ansikte, på bröst eller armar och
ben, förbjödos allvarligt att visa sig på torg, gator eller
annorstädes i staden eller sitta och tigga vid vägarne utanför
stadsportarne samt utan försyn blotta och visa sitt elände och sina
skröpligheter och lyten. De borde fastmer hålla sig inomhus,
och magistraten fick i uppdrag att tillse, att sådana olyckliga
varelser såvitt möjligt bereddes plats å stadens fattighus för
att erhålla sin vård och passning under den återstående delen
av sin livstid, eller ock att de fingo hjälp på annat sätt.

Enligt en uppgift från jultiden 1787 voro två tiggarfogdar
anställda i stadens tjänst. Utdelningen av allmosorna skedde
2 gånger i månaden, och ifrågavarande års julmånad den 15
och 29 december. Antalet understödstagare var uppe i den
betydande siffran av 330 stycken, och vid varje
utdelningstermin åtgick en summa av 42 riksdaler och 12 skilling. Det
var fara för att de fattige vid allmoseutdelningen på rådhuset
skulle få vidkännas en oundviklig brist, emedan man redan
förbrukat, vad stadens invånare kvartalsvis brukade
sammanskjuta och det, som inflöt i tiggarfogdarnes sparbössor, på
senare tiden ej belupit sig till mer än 3 högst 5 riksdaler specie
per gång. Magistraten vädjade därför så varmt som möjligt
till invånarnes goda hjärta »till förekommande av en tryckande
belägenhet» för understödstagarne.

Som en ljusglimt i borgerskapets ständiga bekymmer för
skatter och pålagor av skilda slag spred sig en vårdag 1775 den
synnerligen angenäma underrättelsen, att man hade pengar i
London att lyfta, hela 300 pund sterling, som donerats till
fattighuset av en handelsman i London, <sc>John Spiker</sc>.

Härmed lämnas några torra facta om det Spikerska
testamentet, som under bortåt tjugo års tid spökade i magistratens
handlingar.

Handelsmannen <sc>John Spiker</sc> i London, som tidigare vistats
i Sverige, anslog i sitt den 14 juni 1773 upprättade testamente
300 pund sterling till förmån för de fattige i Göteborg. När
han något år senare avled, blev hans systerson och arvtagare, den
svenskfödde till London överflyttade handelsmannen <sc>Gustaf
Brander</sc>, utredningsman i sterbhuset. Nämnde <sc>Brander</sc>
anmodade dåvarande pastorn vid svenska församlingen i
London, <sc>Aron Mathesius</sc>, att i brev meddela magistraten i
Göteborg den ovannämnda hugnesamma underrättelsen. Pastor
<sc>Mathesius</sc> skyndade sig att efterkomma denna begäran och
avlät sitt meddelande i brev till magistraten den 21 mars 1775.
Att glädjen i staden blev stor över den betydande gåvan säger
sig självt.

Man visste ej på förhand, vilka svårigheter det skulle vålla
samhället att göra sin rätt gällande och att slutliga resultatet
enbart skulle bli omkostnader för juridiska åtgärder.

Först försökte fattighusets föreståndare eller »treasurer»,
herr <sc>Berndt Wohlfart</sc>, genom sina befullmäktigade ombud,
herrar <sc>Lindegren</sc> och <sc>Grill</sc> i London, utkvittera beloppet
utan att lyckas därmed. Sedan hade herr <sc>Johan Alströmer</sc>
under sitt vistande i London personligen talat med herr
<sc>Brander</sc> om saken, varvid denne begärt en av Göteborgs magistrat
ordentligt utfärdad fullmakt till summans utbekommande.
En så berättigad begäran var ju alldeles i sin ordning, och en
fullmakt blev utskriven samt tillställd magistratens ombud,
herrar <sc>N. Sahlgren</sc> och <sc>J. Alströmer</sc>. Trots fullmaktens
uppvisande vägrade dock <sc>Brander</sc> fortfarande att utbetala
beloppet. Saken fick därefter tillsvidare bero och hade nästan
råkat i förgätenhet, ända tills magistraten 1783 tillskrev
svenska ministern i London, baron <sc>von Noltken</sc>, ett brev i
ärendet. Denne lyckades dock uträtta lika litet som de
föregående. I sitt svar ansåg <sc>von Noltken</sc>, att magistraten ej
borde göra några vidare påminnelser i ärendet, då laga åtgärder
syntes honom utsiktslösa och det dessutom vore skäl att
förmoda, att herr <sc>Brander</sc> genom i sitt eget testamente inryckta
bestämmelser ämnade gottgöra fattighuset dess förlust.
Magistraten lät dock ej bero därvid. Handlanden i Göteborg
<sc>John Tarras</sc> åtog sig nämligen på magistratens vägnar att
genom sina personliga vänner i handelshuset i London, herrar
<sc>Allardes & Elivant</sc>, göra <sc>Brander</sc> ytterligare
föreställningar i testamentsärendet, men tyvärr lika lönlöst. <sc>Brander</sc>
åberopade nämligen vissa oklarheter i testamentsakten. För
det första skulle det ju finnas två hospital eller fattighus i
Göteborg, och i testamentet saknades tydlig uppgift,
vilketdera av dessa som egentligen avsågs. För det andra hade
intetdera hospitalet rättighet till penningmedeln eftersom
testatorn i testamentsakten uteglömt följande ord: »For the 
benefit or use of the Hospital», vilket uttryck tillhörde en laglig
formulering enligt engelsk rätt. För det tredje kunde rent av
föreståndarne eller »the Treasurers» göra anspråk på summan,
varför han ej heller ville utbetala densamma till någon av dem.
Dessutom hade han tidigare antytt, att hans morbroder <sc>Spiker</sc>
under sin vistelse i Sverige från något visst håll icke rönt det
bemötande, som han kunde haft rättighet att fordra.

Eftersom allt vädjande till <sc>Brander</sc> genom ombud varit
alldeles förgäves, beslöt sig magistraten för att avlåta en
skrivelse direkt till föremålet, undertecknad av borgmästare
<sc>Daniel Pettersson</sc> och <sc>C. G. Brusewitz</sc> samt dagtecknad den
15 november 1783. Magistraten ansåg det otvetydigt, att
testamentsgivaren avsett stadens fattighus, samt att hans
mening var tydlig och uppenbar, även om en bruklig formalitet
skulle fattas i testamentshandlingen. Därefter löd skrivelsen
ordagrant: »Om Min Herres avlidne morbroder skulle här i
Sverige av något folk hava lidit någon orätt eller annan skada,
som magistraten är obekant, och hvarom numera av Herr
Biskopen <sc>Lamberg</sc> såsom redan med döden avliden, ej kan fås
någon kunskap, så synes dock salig Herr <sc>Spiker</sc> redan förlåtit
en sådan orätt, i det han gjort sitt Testamente. Magistraten
vill därför bedja Min Herre som landsman och uppriktig
kristen hava medlidande med dessa usla fattiga, som så ganska väl
behöva denna hjälp, helst som Min Herre sjelf först genom
Herr pastor <sc>Mathesius</sc> och sedan genom Herr <sc>Alströmer</sc>
givit magistraten underrättelse om detta testamente och första
anledningen det att fordra.»

Magistraten anhöll därefter, att »Min Herre täcktes utlämna
de 300 £ sterling till överlämnarne av detta brev, som äro
Herrar <sc>Allardes & Elivant</sc>, då magistraten anser dessa
Herrars quittence för god och riktig betalning.» Även denna
vädjan blev resultatlös.

Så förgingo några år. Den 9 maj 1787 avlät magistraten en
ny skrivelse till baron <sc>von Noltken</sc>, därvid åberopande sitt
förra brev och det från honom mottagna svaret, tilläggande
att underrättelser inlupit, att herr <sc>Brander</sc> i början av året
avlidit samt att rätta tiden därför borde vara förhanden att
utfå den Spikerska gratifikationen, varjämte man anhöll om
ministerns benägna medverkan för dess utfående. Brevet
synes ej ha föranlett någon åtgärd.

Åter förflöto fyra år. I maj 1791 beslöt sig magistraten
äntligen för att vidtaga rättsliga åtgärder mot det Branderska
sterbhuset. Egentligen var det fattighusets knappa villkor,
som alltjämt lagt hinder i vägen för anlitande av juridiska
mått och steg. Dessutom hade man ju i det längsta hoppats,
att det skulle besanna sig, vad pastor <sc>Mathesius</sc> och andra
londonsvenskar förespeglat vederbörande i Göteborg, nämligen
antingen att <sc>Brander</sc> godvilligt skulle utbetala beloppet eller
ock i sina egna testamentariska dispositioner ihågkomma
fattighuset kanske rent av med dubbla summan.

Nu hade illusionen brustit och alla förhoppningar gäckats,
och man beslöt sig för att lagsöka sterbhuset för att äntligen
få slut på en testamentstvist, som redan dragit alldeles för
långt ut på tiden.

Hur saken vidare förlöpte är icke bekant. I Göteborgs
handlingar är det efter angivna år, så vitt känt, alldeles tyst om
densamma. Möjligen fick processen sin magra avslutning vid
någon av Londons domstolar, vars arkiv kanske gömmer på
domstolsutslaget i den på sin tid för Göteborgs vidkommande
celebra Spikerska testamentstvisten.

Man skall ju inte fälla några ofördelaktiga ord om de döde,
men nog måtte <sc>Gustaf Brander</sc> i London varit en minst sagt
kuriös herre, en knarrig och girig gammal perukstock, på
vilken ingenting av sunda förnuftsskäl bet och som inte kunde
unna sina fattiga landsmän den hacka på 300 pund, som de
hade så ärliga åtkomsthandlingar till; vidare gjorde onekligen
den svenske ministern i London, baron <sc>von Noltken</sc>, en
ovanligt slät figur. Han borde dock kunnat med sin auktoritet på
ett vederhäftigare sätt ingripit till Göteborgs förmån, än han
gjorde.

Fattigvården och dess financiering var en fråga, som
alltjämt bekymrade de styrande och år från år allt besvärligare
att klara. De beviljade tolagsmedlen ville inte på något sätt
räcka till, varför man begärde kunglig majestäts medgivande,
att dessa skulle ökas med ungefär 1/3 del. Staden hade
dessutom fått ytterligare en tyngande uppgift att gå i land med,
nämligen det stora kasernbygget, en affär på nio tunnor guld,
en betydande börda under den allmänna nöd, fattigdom och
dyrhet, som rådde vid sekelslutet.

Tiden var mogen för en omorganisation av stadens
betungande och otillfredsställande fattigvårdsväsende. I behaglig
tid framträdde den rätte mannen att verkställa denna
ändring. Det var stadens högt värderade läkare <sc>Per Dubb</sc>, själen
i alla stadens viktiga rådslag, sjukhusorganisatören, — därtill
klippt och skuren —, vilken jämväl lyckades genomföra en
nydaning i stadens fattigvårdsväsen, som skulle bliva till verklig
båtnad för samhället. Den första etappen i detta ärende torde
varit den skrivelse, som den 3 juni 1799 inkom på magistratens
bord »underdånigast med projekt till reglemente angående
förbättrade arbetshus och fattigförsörjningsanstalter i
Göteborg.»

***

Trots mycken olägenhet följt därav, har barnavården från
sin första början varit och förblivit sammankopplad med
fattigvården. Egentligen intager barnavården en slags ömtålig
mellanställning mellan fattigvård och uppfostringsväsen. Av
obekant anledning blev barnavårdsfrågan synnerligen aktuell
i Göteborg framemot 1700-talets mitt. Den låg väl så att säga
i luften. Det var förmodligen upplysningstidens humanitära
strömningar, som också nått denna lilla avkrok, vilka gåvo
impulser till upprättandet härstädes av tvenne nästan samtida
milda stiftelser med enahanda ändamål. De voro stadens
barnhus och frimurarbarnhuset.

Genom frivilligt sammanskott bland stadens invånare kunde
år 1737 ett barnhus inrättas. Som föreståndare för detsamma
utsågos hans högvördighet biskopen <sc>Jacob Benzelius</sc>,
assessoren <sc>Mathias Schildt</sc> samt hof- och provinsialapotekaren
<sc>Luth</sc>. Detta tremannaråd uppvaktade omedelbart
magistraten med en skrivelse om barnhuset. Man borde vara omtänkt,
hette det, hur en sådan inrättning måtte i längden kunna hava
bestånd och förkovra sig, helst man ej kunde veta, hur länge
barnhusets dåvarande gynnare, vilka likt vanliga dödliga voro
underkastade varjehanda händelser, finge leva. De tre
herrarne föreslogo därför den efter tidens bruk vanliga utvägen,
ett lotteri för bildande av en garantifond. Genom bemedling
av landshövdingen, den gamle karolinen <sc>Bengt Ribbing</sc>, blev
ett lotteri, omfattande 100.000 daler s:mt, beviljat av kunglig
majestät. Det storstilade Ostindiska Kompaniet lämnade för
sin del ett mycket gott handtag till driftskostnaderna. Från
detsamma överlämnades till barnhuset 100 daler s:mt var
gång ett av dess skepp från de avlägsna farvattnen lyckligt
inlupit i Göteborgs hamn.

Barnhuset fick därför tidigt en rätt tryggad ställning och
ägde enligt en uppgift från 1746 detta år ett kapital på 15.300
daler sunt.

Från början intogos i detsamma 20 stycken barn, som
därstädes underhöllos fullständigt i tre års tid, samt fingo
information i läsning och skrivning och dessutom undervisning i att
spinna lin- och ullgarn samt binda strumpor. Då det under
slutet på 1730-talet var mycket gott köp på spannmål och
andra livsförnödenheter, betaltes ej mer än 26 öre s:mt i veckan
för varje barn enligt slutet kontrakt med en skolmästare <sc>E.
Brinck</sc>. För denna summa bestod han dem både föda och
kläder samt undervisning. Då staden i medlet av 1740-talet
hemsöktes av en större eldsolycka, nedbrann även det hus,
vari denna anstalt var inrymd. Men redan år 1748 hade man
inköpt hus och gård för 2.450 daler s:mt, och för räntorna av
den återstående barnhusfonden kunde ej färre än »25 barn av
bägge könen» förses med mat, kläder och undervisning.
Husmodern fick för varje barns kost och underhåll i årlig ersättning
42 daler s:mt, och informatorn åtnjöt i årlig lön 40 daler s:mt 
jämte fria husrum, underhåll och ljus. Göteborgs Barnhus
fortfar sedan snart 200 år att vara en god plantskola för fattiga
fader- och moderlösa barn och motsvarar därför alltjämt ett
verkligt behov i samhället samt har förvisso genom sin
verksamhet varit till den allra största nytta och välsignelse.

Beträffande de närmare omständigheterna vid upprättandet
av frimurarordens barnhus kunna vi stödja oss på en nog så
tillförlitlig samtida, nämligen professoren i naturalhistoria vid
Lunds akademi, <sc>Lidbeck</sc>. Han tillställde nämligen sin gode
vän <sc>Gjörvell</sc> i Stockholm ett par brev med anledning av det
besök, han avlagt i Göteborg, och över sina därstädes gjorda
iakttagelser. Han ansåg, att staden med rätta kunde anses för en
av de vackraste, förmögnaste och folkrikaste städerna i landet.

Särskilt hade han tagit närmare notis om frimurarorden
därstädes samt dess barnhus och koppympningsanstalt. Han
anhöll hos <sc>Gjörvell</sc>, att breven måtte publiceras i dennes
litterära organ Svenska Merkurius, vilken publikation hade en
vitter och utbredd läsekrets i allt Sveriges land. Redaktionen
d. v. s. <sc>Gjörvell</sc> gjorde detta med en väl vald
uppmärksamhet mot brevskrivaren i form av en liten klammer med orden:
»Det införes med en särdeles förbindelse».

Bäst är att den gode <sc>Lidbeck</sc> med sina egna ord får
redogöra för vad han sett och förnummit om frimurarbarnhuset
enligt Svenska Merkurius, juli 1758: »Bland andra 
inrättningar i Göteborg förtjäna Frimurarlogen och det därvid
förknippade Barn- och Koppympningshuset även att nämnas.
Logen inrättades år 1755 av så många mästare som
nödvändigt därtill fordras och vilka gåvo honom namn av
Salomoniska Logen med tre lås, och valdes generallieutenanten m. m.
herr baron <sc>von Kaulbars</sc> till stormästare, vilken syssla han
behåller, så länge han lever. De övriga Logens ämbetsmän
ömsas eller confirmeras var midsommar.

År 1757 på Prins Gustavs födelsedag samlades Logen och
beslöts då att upprätta ett koppympningshus samt ett barnhus
för späda barn, som ej äro över tre månader gamla. Uti det
förra emottagas barn av den ålder, som till ympningen fordras,
vilka bliva klädde och födde så länge prepareringen och
operationen påstår och sedan friska till deras anhörige utlämnas.
Man har blivit nödsakad att till ympning ej emottaga andra
barn än de för vilkas återtagande någon gått i borgen, ty efter
första ympningen lämnades fem barn kvar, som ännu
underhållas. Uti detta huset har vart barn sin egen säng med blå
och vitrandiga lärftsgardiner och ej mer än fyra sängar i vart
rum. Antalet av barn är ej fastställt, utan tages så många,
som anmäles vid rätta tiden, som är höst och vår.

Den lyckliga framgång, som ympningen i detta huset haft
under stadsfältskären <sc>Engelharts</sc> bemödanden, har gjort att
folket ej mera rädes för ympningen. De första, som
uppmuntrade andra med sina exempel, voro herr direktör <sc>Grill</sc>, herr
<sc>Johan Schultz</sc>, herr <sc>Gadd</sc>, doktor <sc>Maurice</sc> m. fl., så att till
dato äro här inalles ympade över fyrtio barn, vilka alla ännu
leva och befinnas alla friska och sunda utan ärr eller lyte. Till
förestånderska uti huset är en gammal officersänka antagen,
som under sig har nödig betjäning.

De späda barnen intagas från födslostunden till tre månader,
då de skola vara försedda med prästbevis om dess faders,
moders och eget namn, samt när det är fött och kristnat. Lever
fader eller moder och äro i stånd att föda barnet, tages det ej
emot; men äro de fattiga eller endera död av dem och utom
stånd att föda barnet, tages det genast emot. Antalet på
dessa barn är ej fastställt, utan antages så många som kunna
antagas. Dessa barn få strax nödvändiga kläder och lämnas
sedan ut i staden till beskedliga hustrur för en daler s:mt i
veckan. Är modern själv i stånd att giva sitt barn dia, får
hon veckolönen. Sedan barnen blivit frånvanda bröstet,
intagas de uti för dem destinerat hus, varest de sedan komma
att uppfostras till de kunna employeras i något handtverk eller
fabrik. För de späda barnen brukas en vaggbåga eller arcussio,
sådan den allmänt brukas i Florence, till förekommande av att
barnen ej av ammorna skola förkvävas. Beskrivning på denna
arcussio finnes uti Vetenskapsakademins handlingar från år
1740 pag. 346, vilken gör en synnerlig nytta och borde bliva
mer allmän i riket. Till direktörer för bägge inrättningarne
väljas de av ledamöterna, som i anseende till sin skicklighet
äga mest förtroende. Utom dess hava fru generalskan
<sc>Kaulbars</sc>, biskopinnan <sc>Wallin</sc>, direktörskan <sc>Sahlgren</sc>,
domprostinnan <sc>Ubechel</sc> tillika med fem andra hederliga fruar
på anmodan åtagit sig att efterse de späda barnen, huru de
bliva skötta, till vilken ända de esomoftast hos dem göra besök.

Själva Logen hålles i herr <sc>Grills</sc> hus, som därtill blivit
inrättat. Koppympningshuset är hos notarien <sc>Hellman</sc>,
varest redan fyra av de först till ympning antagne barnen, som
blevo i anseende till sin fattigdom kvarlämnade, spola silke i
fabriken.»

Det borde kanske i detta sammanhang påpekas att den
operation, som företogs på kopphuset med de små barnen, var
variolation, d. v. s. inympning av verkligt koppämne. Den
var sålunda ingalunda utan sin risk för vederbörande. Man
hoppades att i regel lindriga koppor skulle utveckla sig av
inympningen, men möjlighet fanns ock, att de kunde urarta till
svårartade och rent av dödliga former. Vaccinationens
välsignade tid var ännu ej inne, men lät icke länge vänta på sig.

***

Till välfärdsinrättningarne i ett samhälle har man väl ock
rätt att hänföra fångvården.

På det svenska fängelseväsendets fordom tillbakasatta och
försummade område skedde i sundhetshänseende under
1700-talets sista årtionde en verklig genomgripande omgestaltning.

Väckelsen därtill kom från England, närmast genom
engelsmannen <sc>John Howards</sc> uppseendeväckande skrift »The state
of the prisons in England and Wales, with an account of some
foreign prisons». <sc>Howard</sc>, som var sheriff i Bedfordshire
och själv prövat livet som krigsfånge i Frankrike, hade 1781
berest även vårt land, därvid besökande åtskilliga av dess
fängelser.

Medicine professoren <sc>David von Schultzenheim</sc> höll 1799
vid sitt nedläggande av presidiet i Vetenskapsakademien ett
tal »om den offentliga vården i hänseende till folkets seder och
hälsa». I sin mycket utförliga och förtjänstfulla framställning
berörde han även ingående det dåtida fängelseväsendet i
Sverige samt citerade åtskilligt ur <sc>Howards</sc> bok.
<sc>Schultzenheim</sc> erkände oförbehållsamt, att han funnit det rysligt att
läsa om eländet i fängelserna, om den pestifererande stank, som
därstädes rådde och om den obarmhärtiga medfart, som
fångarna voro utsatta för. Även i Sverige hade <sc>Howard</sc> funnit
fängelserna ohyggliga och mörka, försedda med ett hål i dörren
för kommunikation med yttervärlden. Fångvaktarne sålde
brännvin till fångarna; dessa senare voro gula i hyn och
utmärglade av ringa föda. En gång hade han till en fångvaktare
yttrat, att tjugoåtta dygns vatten och bröd syntes honom ett
väl hårt straff. Fångvaktaren hade då givit honom det
spefulla svaret, att sådant vore ganska gott för hälsan. Såsom en
synnerlig mildhet ansåg <sc>Howard</sc> däremot, att tortyren i
Sverige blivit upphävd och att kvinnfolk ej belades med järn,
samt att dödsfångar i Smedjegården tvenne dagar före
avrättningen undsluppo sina bojor.

Ur <sc>Schultzenheims</sc> nämnda framställning må ytterligare
anföras. »Intill den nuvarande vintern (1799) har vid ganska
få fängelser någon ved blivit tillslagen. Då väggar och golv
varit av sten och icke en stol eller sängställe varit tillfinnandes,
utan högst en kärve unken halm lämnad att ligga på, så skulle
nödvändigt ett ömkeligen klätt fånghushjon äventyra livet. I
fångtraktamente hava de häktade njutit 2 skillingar om dagen
och på några ställen blott en enda skilling. Penningens värde
samt spannmåls och förnödenheters pris hava tid efter annan
undergått mycken förändring, men magens behov bliva dock
alltid oföränderliga.»

Förbättringar hade dock på sina håll redan igångsatts.
<sc>Gustav IV Adolf</sc> hade nämligen några år tidigare, 1796 och
1797, låtit infordra utförliga berättelser om fängelsernas
tillstånd i riket och fångarnes vård. De inkomna berättelserna
blevo därefter underkastade granskning av en för ändamålet
tillsatt kommitté, varefter kunglig majestät i nådigt brev gav
förslag till lämpliga rättelser och förbättringar i fångvården,
»att rummen bliva sunda och säkra». Det betydelsefulla
kungliga brevet innehöll därom i huvudsak följande. I alla
fängelser skulle hädanefter inrättas eldstäder, ventiler anbringas i
fönstren och vilolavar uppsättas. Stengolven skulle beläggas med
tiljor. När nya häkten uppfördes, borde de förläggas höglänt
och luftigt samt ej uppföras av gråsten, som orsakade fukt.
Rummen skulle vara fyra alnar höga och sex alnar i fyrkant
med 1½ aln höga fönster. Alla underjordiska fängelsehålor
och fångkällare skulle avskaffas och helst igenfyllas. Man
skulle nogsamt pröva, hur många fångar, som kunde
sammanföras i varje rum, utan att luften därav bleve förskämd.
Särskilt sjukrum med sina nödvändiga behov skulle inrättas och
arrestanterna njuta sjukvård av provinsialmedicus eller annan
läkare. Medikamentspenningar skulle utgå för varje län med
4—20 riksdaler efter fångarnes och fängelsernas antal etc. . . .

<sc>Schultzenheim</sc> lät det tryckta presidietalet åtföljas av
åtskilliga belysande tabeller även över Sveriges fängelser. I
dessa heter det kortfattat om Göteborg:	»Emot 
fästningsmuren trenne arrestrum, som tarva förbättring, fångarnes
vanliga antal 40».

Som av ovanstående redogörelse framgått, hade det 
allmänna tänkesättet angående fångarnes behandling till
väsentlig del tack vare <sc>Howards</sc> påverkan undergått en
genomgripande förändring.

Den ädle <sc>Howard</sc> satte 1790 livet till. Som en missionär
för sin uppgift reste han snart sagt hela Europa över och kom
även till Ryssland. Vid sitt besök i fängelset i Cherson i
Sydryssland ådrog han sig en häftig smittosjukdom, som inom
kort ändade hans levnad. Hans välsignelserika arbete i
humanitetens tjänst gav oväntat snabba resultat, åtminstone för
vårt lands vidkommande. Det är mot bakgrunden av förra
tiders barbariska fångväsende vi finna, att Göteborg
ingalunda dröjde att tillämpa de Howardska idéerna på sitt
fängelseväsen.

Redan innan kunglig majestäts brev om »rättelser» utfärdats,
hade Göteborgs stad vidtagit stora förbättringar med sitt
häkte genom tillbyggnader och omändringar. Därom kan
inhämtas i en skrivelse av den 9 januari 1797 om stadens
fängelse, ur vilken skildring lämnas följande utdrag:

»I det så kallade Stadshuset vid Stora Torget, varest
stadssoldaterna och brandvaktscorpsen hava var sitt corps de garde
uti mellersta våningen, äro uti övre våningen åt torget till
inredda tvenne större rum och åt gården trenne mindre med
10 kvarters höga fönsterlufter, varest dels för gäld bysatta
personer och dels sådana som undergå fängelse vid vatten och bröd,
hållas fångna. Var förutom och sedan de under samma hus,
ehuru till större del ovan jord varande källare, vilka tillförne
även blivit nyttjade till häkte för dem, som stodo under tilltal
för svårare brott, i anseende till dessa källrars mindre sunda
läge, äro vordne dels raserade och dels inrättade och använda
till veds förvarande och andra behov; så haver för några år
tillbaka en ny stenhusöverbyggnad ovan Brandhuset inåt
gården till blivit uppförd och denna övervåning blivit indelad
för sju stycken fängelserum, fyra alnar höga med sju kvarters
höga fönsterlufter och särskild ingång till varje rum, varest
fångar i allmänhet som passera stadens häkte hållas förvarade,
och äro så väl dessa som de förenänmda rum i större
byggningen försedda med starka, täta järngaller inom fönstren och
dörrarne med järnbom och tvenne lås för varje samt dessutom
en järnbeslagen dörr, som innesluter såväl gången som alla
rummen, och finnas uti varje rum två sängar med en madrass,
en dyna och ett täcke uti varje säng samt ett bord och tvenne
eller flera stolar. Varande kakelugnar inrättade uti alla
rummen, varest ifrån medio september till och med martii månad
dagligen eldas, och utom det fönstren äro överst försedda med
bleckrutor att öppnas till frisk luft och växlande, äga
arrestanterna frihet, när årstiden så medgiver, att öppna fönstren helt
och hållet efter behag. Fängelserummen öppnas trenne gånger
om dagen till visitation och anskaffande av nödiga behover för
de häktade. Varjämte anmärkes att efter dessa senare åren
vidtagen anstalt hålles för arrestanterna var tredje söndag
Gudstjänst uti ett av de större rummen.»

*
</chapter>
<chapter name="Pestilentietider">
<h2>PESTILENTIETIDER.</h2>

<big><big><big>S</big></big></big>OMMAREN och hösten 1710 var en bedrövelsens och
hemsökelsens tid över stora delar av Sveriges land. Guds
vredes skålar voro rågade. Krig, hunger och dyr tid hade länge
hört till dagordningen. Ytterligare en grym tyrann hade
överfallit landet. Pesten hade landstigit i huvudstaden och
vankade från trakt till trakt som ett utsvultet, »förgiftigt och
skadligt» vilddjur, som dräpte det värnlösa folket i tusental.

Underligt nog voro de västligaste delarne av landet
alltjämt skonade, men man visste ju icke vad den närmaste tiden
eller morgondagen skulle bringa i sitt sköte. Den gruvliga
landsplågan hade dock redan hunnit på sin mordiska väg ner
till Västergötland och Småland och befann sig sålunda endast
några dagsresor från Göteborg. Pestbarnet, som sades
förebåda sjukdomen, hade redan föregående höst låtit se sig i
Fågelås församling i norra Västergötland. Ärlig och beskedlig
<sc>Anders Persson</sc>, rättare vid Almenäs gård därstädes, hade
en tidig morgon, när han gick till sitt dagsverke, sett det lilla
pestbarnet före sig på vägen, klätt i en vit, fotsid slöja. Först
när han kom fram till herrgården, försvann det ur hans åsyn.
Han omtalade emellertid den märkvärdiga synen för Pastor
loci <sc>Hesselius</sc>, som lät anteckna berättelsen om densamma i
församlingens kyrkobok.

Sådant kunde hända och tros i den avlägsna landsbygden.
Från Göteborg hörde man däremot ingenting, om att
pestbarnet visat sig, vilket ju borde lugnat sinnena. Förmodligen
ställde man sig dock därstädes mera skeptisk mot dylika
hjärnspöken, än vad pastoren <sc>Hesselius</sc> i Fågelås gjorde.

Den lärda överheten i Göteborg hade däremot ej glömt sin
gamle <sc>Horatius’</sc> råd i farliga händelser: »Tunc tuae res 
agitur, paries cum proximus ardet», citerat redan av stadens
fysikus, doktor <sc>Magirus</sc>, i hans traktat om Pestilentian och
jämväl försett med en hjälplig översättning på svenska:	När
elden till din granne når, din sak då visst i fara står.

Rykten och tidender om pestilentiens grasserande duggade
allt tätare och bestämdare, och snart förspordes, att den nått
Jönköping, och det blev tydligt nog, att när det brann hos en
så nära granne, kunde elden snart fatta även i de egna
knutarne. Trafiken mellan Jönköping och Göteborg torde
ingalunda varit obetydlig. Rotmästarne gjordes ock senare
uppmärksamma på att ha ett särskilt öga på densamma samt
öva noga tillsyn och examen med »sådana anländande personer
och deras sundhetspass, som kommo från nämnda stad.» Man
borde särskilt akta sig för sådana personers och »särskilt
kvinnfolks hemliga insmygande». Denna snärt mot kvinnfolken var
särskilt ämnad åt perukmakare <sc>Bizotts</sc> hustru och svägerska,
som en tid förut hemkommit från jönköpingstrakten, där de
besökt släktingar och vid återkomsten förmodligen i all
hemlighet smugit sig in i staden till perukmästarens hus.

Landshövdingen och guvernören i Göteborg hette <sc>Sjöblad</sc>.
Han hade varit amiral och van att kommendera sjögastar
genom ropare samt var av yrke och fallenhet något barsk i tonen
och på grund av snikenhet ej särdeles populär utan tvärt om
illa tåld bland stadens borgerskap. Emellertid synes han vid
detta tillfälle varit en mycket rapp karl och uppsatte i sin
skrivelse av den 22 november 1710 klara besked till
magistraten, hur han ville det skulle ordnas medelst »anstalt, medel
och utvägar näst Guds tillhjälp till den smittosamma
sjukdomens förekommande.»

Visserligen ansåg guvernör <sc>Sjöblad</sc> det omöjligt att avböja
alla »de praktiker», som försöktes av sådana, som av fruktan
för sjukdomen sökte retirera sig hit från de besmittade orterna.
Flykt undan pesten var ju nämligen ett beprövat recept för de
harhjärtade i de gamla pestilentieböckerna och
rekommenderades även av vår stadsfysicus <sc>Magirus</sc> i hans förutnämnda
broschyr. »Intet vissare och tryggare medel», skriver han,
»kan uppfinnas, än att man hasteligen flyr och den luft, som
med pestilentien är förgiftad, i en annan hälsosam och ren luft
förväxlar och ombyter såsom gemene versen lyder:
<poem><i>Haec tria tabificam pellant adverbiam pestem
Mox, longe, tarde cede, recede, redi,</i></poem>
det är:
<poem><i>Tre ord driva pestilensk men,
Snart, långt, sent fly, far, kom igen.</i></poem>

<sc>Magirus</sc>, som själv var en behjärtad man, tillägger dock, att
»det är ej allom tillåtet frälsa sig med flykten, och man kan ej
utan ogudaktighet och omildhets beskyllning sitt ämbete och
kallelses sysslor övergiva.»

Guvernör <sc>Sjöblad</sc> framhöll i sin skrivelse som gott och
rådsamt, att man till skydd mot anländande flyktingar och
andra resande till stadens och dess invånares conservation
borde först och främst vid infartsvägen till Drottningporten
ungefär vid Pryssekrogen (s. k. Danska gästgivaregården i
Redbergslid) låta uppföra ett tjänligt brädhus med fyrstad i
mitten, varest alla ankommande resenärer utan åtskillnad till
person »sina saker och kläder med annat mera samt pass och
brev väl röka», innan de fördristade sig komma in i staden.
Till rökningens verkställande skulle utses några personer, vilka
ock borde framskaffa det för rökverket nödiga enriset och som
därför kunde undfå skälig ersättning antingen av de resande
eller av staden. I förbigående sagt använde man enris till
rökverk ur billighetssynpunkt. Enligt vår göteborgske expert,
<sc>Magirus</sc>, lämpade sig även andra mer eller mindre välluktande
saker till den pestilentialiska luftens renande. Utom enekvistar
och enebär, lagda på glöd, uppräknade han sålunda »malörtsfrö
och kvistar, lavendel, ruta, mejram, hjärtansfröjd, rosmarin,
nejlikor, angelika, bockhorn, beck och svavel antingen på
elden eller i en het potta lagda.»

<sc>Sjöblad</sc> yrkade vidare på tiggeriets inställande, all
orenlighets undanhållande från gator och gårdar, nödiga
livsmedelsförråds uppläggande i hemmen samt att apoteken skulle ha
tillräcklig mängd av preservativer till hands för sjukdomens
dämpande i överensstämmelse med Collegii medici förordning och
överlämnade detta sitt betänkande till magistratens mogna
övervägande. Magistraten tog sig en funderare samt inkom
den 5 december med sitt svar, vari man punkt för punkt 
närmare ingick på de av <sc>Sjöblad</sc> föreslagna åtgärderna. Ur detta
intressanta aktstycke göres härmed några utdrag av dess
väsentligare delar, som följa: »Ehuruväl Eders Excellences
gunstiga förslag om ett brädhus upprättande ongefär vid
Pryssekrogen med fyrestad uti till att däruti röka de resandes saker,
kläder, pass och brev etc. kan hava sina riktiga skäl och nytta
med sig, så skulle vi dock oförgripligen tycka, att de resande
borde tillhållas förr än där att stanna och uppehålla sig, som
till exempel de, som komma resandes ovanifrån över Edsvägen
eller Vänersborgs- och Dals vägen utmed och på Göta älv
medelst båtar, kunde antydas att stanna vid Nol eller Lahall; de
som komma Alingsåsvägen antingen från Tiveden eller
Småland kunde uppehållas i Lerum och de från Bohuslän i
Färjestaden och på samma ställen röka och förvara sig, innan de komma
närmare. De som komma från Borås och den vägen från
Småland kunde på lika sätt uppehålla sig i Landvetter; de som
komma från Hallandske vägen uti Kungsbacka eller
åtminstone i Kärra gästgivaregård, som dock är nära nog, varest på
varje ställe finnas commoditeter att uppehålla och röka sig och
sedan insända sina pass och besked om deras hälsa och ärender
och själva personernas beskaffenhet, innan gästgivaren
skjutsar dem därifrån. Men skulle Eders Excellence icke behaga att
amplektera dessa förslager, så hava vi låtit besiktiga Härlanda
gård, varest <sc>Paul Jörgensens</sc> enka boendes är och där funnit
bekväma hus och lägenheter, varest de resande på den sidan
kunna röka och sköta sig och sina saker och kläder på bästa
sättet; och Kärra är ej heller mycket mer avlägset på södra sidan,
och Kallebäck på all händelse på Boråsvägen, varest man ock
kunde finna någon råd till commoditeter, vilket allt hemställes
Eders Excellences gunstiga välbehag.

Vi hava ej allena uti nästlidet år utan jämväl nu i år varje
rote, hus från hus, genom Rättens egna ledamöter låtit
inkvirera om allehanda löst folk och tiggare, som sig här i staden
uppehålla och ingen annan näring visa sig hava än deras
föregivande att de binda och spinna, sömma och tvätta, gått på
vallarbetet med vad mera. Men en stor del bettla och tigga,
vilka ock redan i fjol blivit påminte och sagde att förfoga sig
härifrån till sina födelseorter, vilket dock av minsta parten
skett är. Beståendes sådana personer till en stor del utav det
förra Regementets avdankade soldater, men mest soldathustrur
och barn jämte deras släktingar och förvanter, dem de dragit in
till sig från alla orter, förutom en del ryttares och rotebåtsmäns
hustrur och anhöriga, vilka sig instuckit i staden och förstaden,
göra uppehållsmedlen knappa och dyra, slå under sig, vad till
näring kommer och förleda många tjänstehjon till otrohet. Nu
äro vi uti dageligt begrepp att examinera sådana specificerade
personer, av vad villkor och näring de äro och författa vårt
betänkande, vilka (av dem) här lidas kunna eller från staden
till andra orter bortvisas, varöver vi forderligast med Eders
Excellence ödmjukligen kunna communicera våra tankar.

Finnas väl många stadens infödde eller borgarenkor och barn,
vilka råkat i fattigdom och leva av allmosor, dem man ej så
lätteligen kan bortvisa. Men huru dessas omgång i husen skall
kunna avböjas efter Eders Excellences gunstiga förslag och
välmening och de på annat sätt kunna nödtorfteligen underhållas,
fordrar ännu något övervägande, det man ej åstadkomma kan
innan den anställda inqvisitionen är till fullo gjord, och talet på
slika fattiga blir bekant.

Eders Excellence påminner mycket väl, att gator och gränder
må hållas rena, varmed vi ock efter möjligheten oss alltid (sic!)
ombeflitat och ännu skola ställa ordres till vederbörande att
därpå hava uppsikt. — —

Önskligt att Vallgångarne måste jämväl hyvsas och hållas
rena efter den metod, som Kongliga Reglementet av år 1699
den 30 Martii påbjuder och befaller, fast det fuller har något
hinder, medan arbetet i Bastionerna och Verken förehaves
och sådana orter allt för mycket salvo honore till sekreta
avträden brukas, i mangel av publike hus och Commoditeter
på de mesta ställen.

Att var och en invånare jämväl i sina egna eller lejda hus och
gårdar beflitar sig om renlighet och att röka sina hus till att
erhålla ren och sund luft, är en mycket nödig och nyttig
precaution, vartill den här av trycket utgångna Collegii medici
Tractat anledning giver, velandes Magistraten utom den förening,
som redan därom skedd är, ännu låta genom Rotemästaren
påminna invånarne,

Svin och lika stinkande kreatur har man här i staden icke
tillåtit att driva omkring på gatorna, och torde vara
nödvändigt att brännvinsbrännare, bryggare och andra förbjudes
hädanefter att göda dem på stiorna, medan denna olägenheten
och faran påstår, — — —

Man har icke heller försummat att låta uti alla hus genom
rotemästarne tillsäga stadens invånare, att de, som tänka sig
här uppehålla, måtte providera sina hushåll med nödtorftiga
underhållsvaror och förråd på några månader, velandes ock
intet underlåta att därom vidare påminna vederbörande, att de
vid olyckliga händelser av fiender eller sjukdom taga sig sådant
till hörsam efterlevnad. Men dock lever man i den
förhoppningen, att tillspärrandet av stadsportarne icke utan i högsta
nödfall förhanden tages, att icke tillförseln hämmad varder,
utan allmogen från de sunde och omisstänkte orterna fast mera
animeras till nödig tillförsel och av vakterna icke för mycket
hindras, avvändas eller avskräckas genom inquisitionen. Ty
många skulle därigenom komma att crepera och lida nöd på
förseende av färskt kött, ägg, smör, höns, lamm och fisk etc.
emedan minsta delen äger egen avel utan måste sådant av andra
för betalning upphandla.

Såsom Magistraten intet tvivlar om Apotekens goda tillstånd
och författning, där vi ock vid de anställde visitationer alltid
erfarit, att vid varjehanda olyckliga händelser gå invånarne
tillhanda med tjänliga medikamenter dem Collegii medici
utgångne Tractat specificerar och en flitig och trogen Doctor
Medicinae jämväl kan föreskriva; alltså synes ock nödigt, att
man på all olyckelig händelse, den Gud nådigt långt ifrån oss
avvända täcktes, är ombetänkt en nödig tillsyn, skötsel och
uppvaktning för dem, vilka av en smittosam sjukdom kunde
angripne bliva, där de eljest hjälpas kunde, så ock genom vad
folk och personer det förrättas bör, desslikes ock huru med
deras utförande och begravning förhållas skall, vilka således
kunna komma att avlida och genom vilka personer sådant
verkställas skall.

Och ehuruväl den smittosamina sjukdomen, vilken nu uppe i
landet grasserar, förnimmes vara frätande nog och bortrycker
människor hopetals, när han inkommer bland folket, så är dock
vår ödmjuka påminnelse, att man efter görligheten betager
folket all för stor impression och inbillning därom, varigenom de
kunde taga räddhåga och förskräckelse till sig, vilka
gemytpassioner ofta förorsaka alterationer och rörelse i blodet och
följaktligen lätteligen varda sjukdomen underkastade och
däremot förtrösta dem med gott hopp till Gud, att faran genom
hans nåd och människors egen aktsamhet förekommas kan.
Ty man erinrar sig, att några resor tillförne här i staden varit så
sjukliga tider och tillstånd, att om allena inbillningen kommit
därtill, så skulle det lätteliga blivit hållet för en gren av
Pestilentian, varifrån dock oss Gud förskonat haver och vi ännu
hoppas en nådig förskoning.»

Att döma av det nu anförda aktstycket var man således fullt
på det klara med att göra, vad som stod i mänsklig makt för
att hålla pestilentien på avstånd. Man komplimenterade
guvernören <sc>Sjöblad</sc> för hans höggunstiga försorg om stadens
förvarande samt uttryckte den förhoppningen att kunna göra
honom ett så behagligt biträde och medhjälp, som man det av
hörsamma och välmenta sinnen högligen åstundade.

Så långt var allt således gott och väl mellan magistraten och
landshövdingen. Borgerskapet skulle dock snart få pröva på
åtskilliga vedermödor, som skulle sätta dess tålamod på prov.
Invånarnes rörelsefrihet inskränktes strax till det minsta
möjliga. Den borgare, som ville ge sig utom stadens hank och stör
och hade ett »kort» ärende till landet, fick först i högvakten
uppge »namn och resa». Detta infördes under sina rubriker i
vaktboken; därpå fick han vid utgåendet genom någon av
stadens portar av vakten ett tecken eller kontramärke, som han
ovillkorligen skulle på samma ställe återlämna vid
tillbakakomsten samt även i högvakten göra anmälan om sitt
återvändande. Resande borgare och köpmän borde ytterligare lämna
från sig något särskilt bevis om, att de ingalunda vistats å
misstänkt ort samt därjämte förse sig med pass från sitt
uppehållsställe.

Dessa noggranna bestämmelser hade man heller ingenting
att invända mot. De voro fullt i sin ordning.

Det var de svåra följderna i avseende på tillförseln, som
gjorde borgerskapet betänksamt gentemot dess guvernörs
rigorösa föranstaltningar.

Vintern 1710—11 blev kall och bister. Visserligen ansågs
detta ur hälsosynpunkt på sätt och vis vara ganska förmånligt
och magistraten uttryckte sin tacksamhet över, att »Gud nu
har välsignat oss med sådant vinterväder, som har rensat
luften». Men den ihållande kylan hade ock till följd, att det
började tryta på bränsle.

Lantbefolkningen hade så gott som försvunnit från staden
med sina produkter. Göteborg var faktiskt nästan som en
belägrad stad, innesluten av sitt eget vaktmanskap både från sjö-
och landsidan. Vid utposterna på lerums- och
landvettersvägarne stodo vakter i beredskap att hindra forbönderna, även om
de voro försedda med sundhetssedel från prästerskapet.
Kungsporten var helt tillbommad och kvarnvägen från Mölndal
avstängd för körslor liksom dess fortsättning söderut, »avenyen
från Halland», var spärrad.

Genom dylikt allmogens hindrande och trakasserande och
tillförselns upphörande hotades borgerskapet och särskilt den
fattigaste befolkningen av knapphet och »mangel på
nödvändiga sorter» så till livsuppehälle som annan
hushållsförnödenhet, särskilt brännekol och ved. Det är ej att förvåna sig över,
att magistraten började finna excellensens stränga anstalter
farliga för befolkningen, även om de voro vidtagna av honom i
all välmening och av berömlig försorg.

Man hade redan hunnit en god bit in i februari månad, utan
att det veterligen förekommit något pestfall vare sig i Göteborg
eller å landsbygden på flera mils omkrets. Åtgärderna att
avspärra de stora stråkvägarne, sålunda alingsåsvägen förbi
Lerum och smålandsvägen förbi Björlanda i Mark och
Landvetter i Sävedal såväl som »den avenyen från Halland», grundade
sig på fullständigt obestyrkta rykten om misstänkta
sjukdomsfall, helst dessa skulle ha inträffat på ställen, som lågo långt
bort från stråkvägarne. Vid närmare efterforskning hade
sjukdomsfallen visat sig vara andra slag av febrar. Ryktesvis hade
försports ett fall i Lerum. På ordres av excellensen <sc>Sjöblad</sc>
begav sig stadsfysikus <sc>Andreas Lundelius</sc> till ort och ställe
för att närmare examinera saken, och kunde han vid sin 
hemkomst avgiva en lugnande försäkran att det varit fråga »om en
annan hitzig sjukdom, men att därjämte en hustru lätteligen
tagit döden av inbillning om pesten, därest han icke annorledes
hade persuaderat henne». I samband med lerumsbesöket hade
<sc>Lundelius</sc> ock gjort en avstickare att »inquirera Sävedal».
Som han förrättat denna på egen bekostnad och avgivit
skriftlig berättelse över sin därvid vunna erfarenhet, honorerades
han därför av magistraten med 20 daler s:mt. Genom
brevväxling med häradshövdingen i Mark hade magistraten
inhämtat, att några häftiga sjukdomsfall, som bragt några människor
till graven, förekommit i Björlanda och Bråtared, dock hade
det stannat därmed. I Landvetters gäll hade enligt
därvarande pastors berättelse sjukdomen ej förekommit mer än å två
enstaka hemman, Gallhåla och Borkulla. Dessa fall hade
liksom lerumsfallet av doktor <sc>Lundelius</sc> befunnits vara
ingalunda pest eller farsot utan annan hetsig sjukdom.

Med stöd av dessa lugnande underrättelser tövade
magistraten ej länge att till guvernören och landshövdingen inkomma
med en ödmjuk och oförgripelig påminnelse, hur själva
nödvändigheten syntes erfordra att kommunikationen mellan staden
och landsbygden åter måtte öppnas för tillförselns befordrande.
Det rådde redan så stor knapphet och åtstramning på
livsmedelsmarknaden, att om det ankomme någon liten sändning av
underhållsvaror till torget, blev där ett rev om dem bland den
gemene hopen, varigenom underhållskostnaderna för den
övriga befolkningen stegrades. Dylikt hava »främmande från
sjösidan dagligen anskådat», som »intet ringa skadar staden».

Magistraten gjorde sig medelst sin till guvernören
adresserade skrivelse till tolk för den allmänna lamentation och kvidan,
som fast dagligen och stundeligen hördes ej endast bland det
fattiga borgerskapet utan ock bland allmogen. Dessutom hade
staden till följd av portarnes och farvägarnes tillstängande och
spärrande kommit i det rop och rykte, som om pesten och
farsoten redan vore inom dess murar, så att det var att befara att
både de in- och utländske skulle draga sky att komma hit och
hela landet därav lida olägenhet.

Därför var det magistratens oförgripliga tanke och
välmening att förmå en så högnödig öppning och ändring på en
behaglig tid, till dess man finge se, hur Gud sin gudomliga försyn
behagade med dem skicka, på det ej allena staden måtte få sin
nödtorft utan ock menige man någorlunda komma ur de starka
inbillningarne, som de fattat, helst det ringaste tillfälle av
sjukdom skulle föda räddhåga och alteration av sig och således
snarast störta den starkaste till hälsan av lutter alteration i
graven. Detta var ungefärligen, vad magistraten hade att
anföra, och sannolikt hade skrivelsen den effekt, som var avsedd.
De tre förutnämnda herrarne, häradshövdingen i Mark, pastor i
Landvetter och stadsfysikus <sc>Lundelius</sc> hade märkbarligen
styrkt magistraten i dess livliga förhoppning om en god utgång.
Stämningen var faktiskt mer optimistisk, än som var fullt
berättigat. Man behövde nämligen ej bege sig längre bort än till
falköpingstrakten för att träffa på en svår pesthärd.
Ytterligare inträffade frampå hösten samma år pestfall i Backa och
Värö i Halland, ävensom i Lindome, likaså några fall i Backa på
Hisingen och i Romeled i Flundre härad. Det var överste
<sc>Bennets</sc> ryttare på sin marsch norrut från det pesthärjade Skåne,
som markerade sin route med dylika för orterna vådliga
ströfall. Göteborg undgick dock alltjämt som genom ett under
nedsmittning, och dess förutnämnde stadsfysikus <sc>Lundelius</sc>
kunde ett år senare i sin rapport till Collegium medicum den 30
oktober 1712, som en slutreplik sanningsenligt betyga: »Här
hos oss är Gudi ärat helt friskt, så att vi hava orsak tacka
nådige Guden, som oss hitintill förskonat. Dock hålles här sträng
och noga uppsikt på alla resande — — —»

Bland resande från landsorten, som i dessa turbulenta tider
anlände till staden, befann sig ock <sc>Ahasverus Herenborg</sc>,
praestantissimus Dominus studiosus,<footnote>Den mycket framstående herr studiosus.</footnote> i sin kappsäck försedd
med sundhetspass av Pastor i Medelplana, <sc>Samuel Lanerius</sc>,
daterat 10 mars 1711, att »han kommer ifrån sin ort, varifrån
intet besmitteligt är att befara Gudi lov, Gud nådeligen
förskone landet från sådana plågor.» Vid överlämnandet av
detta efter vederbörlig behandling förmodligen starkt
enrisdoftande pass, bifogade nämnde studiosus <sc>Ahasverus
Herenborg</sc> även sin skriftliga hyllningsadress till stadens magistrat,
i vars anställning han hade löfte att komma; han blev
sedermera överskult i Göteborg. I denna adress heter det helt
trohjärtat: »Till att i djupaste ödmjukhet visa min enfaldiga
hand vill jag önska, att den allsmäktige Guden nådeligen vill
beskydda och bevara denna ädla och högtärade magistrat,
vilken näst Gudi jag mig uti djupaste ödmjukhet till det bästa
rekommenderar» — — —

Man vore frestad instämma med <sc>Ahasverus Herenborg</sc>
samt betyga sin utomordentliga högaktning för en dylik
magistrat som enigt, klokt och besinningsfullt visste att
handhava ärendena och övervinna svårigheterna under
ovanbeskrivna ytterst brydsamma förhållanden samt lyckades
facilitera det svåra läget och rädda befolkningen undan den värsta
nöden. Som så ofta visade sig även vid detta tillfälle, att när
nöden var som störst, så var hjälpen närmast. Namnen på
medlemmarne i denna högädla magistrat böra hugfästas. De
voro: <sc>Hans von Gerdes, Wilhelm Silentz, H. Beckman,
J. Wadst, Sebastian Tham, Frans Schröder, H. Böker,
W. Utfall</sc> och <sc>Erik Cederbourg</sc>.

Denna magistrats diktan och traktan gick framför allt ut på,
att trots »de try plågorna» hemsökte landet, med andra ord,
att det rådde krig, pest samt hunger och dyr tid, med alla till
buds stående medel hålla sjöfarten uppe. Den hade därvid
fullt stöd av stadens borgerskap och trafikanter eller större
köpmän. Dessa senare hade till så mycket kraftigare verkan
betygat, att i fall man under rådande svåra förhållanden
»alldeles modet fäller och låter händerna falla», så skulle detta
ha till följd »undersåtarnes och gemene bästas undergång».
Man begärde därför ett återupprättande av den lamslagna
sjöfarten och fri konvoj för handelsfartygen, helst man under
fredens år, då ingen konvoj tarvades fått betala dryga
konvojpenningar. »Navigare necesse est, non vivere», (att segla är
nödvändigare än att leva) var en sanning, som den
handgripliga erfarenheten snart övertygade magistraten om. Det var
tre varuslag på vilka de i vidrig händelse snart skulle komma
att crepera, nämligen salt, spannmål och vin. Det allra
svåraste hindret för sjöfart och utländskt varuutbyte befanns
vara de oförmånliga rykten, som utomlands voro i svang, att
kontagionen inritat sig i Göteborg och att de göteborgske
handelsskutorna ansågos föra pest i lasten. Magistraten fann
sig till slut nödd och tvungen att söka avliva dylika skadliga
rykten genom att utfärda en attest, adresserad till de utländska
hamnmyndigheterna med den sanningsenliga upplysningen,
att denna orten var från den skadliga farsoten ren och
obesmittad. För att detta aktstycke må behålla sin klassiska
bouquet, anföres det här i sin på det ädla romarspråket
avfattade lydelse:<footnote>Kunglig Majestäts i Sveriges och Götes riken underdåniga undersåtar,
borgmästare och råd i Göteborg med tillhörigt landområde, tillönska å
tjänstens vägnar sin skyldiga hälsning och välgång åt alla och envar, som komma
att taga del av, själva läsa eller höra denna skrivelse uppläsas.

Emedan det ryktet fått spridning i vissa trakter av norra Europa, att fall
av smittosam pestsjukdom yppat sig och funnit utbredning härstädes och
detta åtminstone kan ha föranlett tvekan hos dem som sport därom, huruvida
det vore rådligt att låta fartyg anländande därifrån och hit lossa sin last i
hamnen eller hellre på annan plats, som vore fri från smitta, så har följden
därav blivit, att härifrån avgående fartyg vid sin ankomst till utländsk ort,
innan de tillåtits anlöpa hamn eller lossa sina handelsvaror länge blivit
kvarhållna i så kallad Practica eller Quarantaine, varigenom de förorsakas några
veckors till en månads dröjsmål, detta icke utan stor olägenhet och besvär
för både köpmännen och de sjöfarande.

Därför göra vi på köpmännens och skepparnes enträgna anhållan att på rätt
sätt gagna sjöfart och handel härmed veterligt och bekant för alla
ämbetsmän och betjänte, som bekläda någon syssla eller bevakningspost i
hamnarne eller vilka inneha någon överordnad eller framskjuten ställning, att
denna kungliga stad Göteborg och dess hamn under alla dessa förflutna år
ända till närvarande dag genom Guds synnerliga nåd varit alldeles befriad
från pest och smittosam sjukdom samt åtnjuter förmånen av så god sundhet,
att utlänningar som sjöledes ärna sig hit för köpenskap eller av annan orsak
ej behöva hysa någon fruktan för smitta. Ej heller behöva fartyg, som
härifrån begiva sig till utländska orter, utsättas för misstanken att föra smitta
ombord utan tryggt tillåtas landa, då ingen fara föreligger.

Särskilt anhålla vi underdånigast å tjänstens vägnar hos vår allernådigaste
konungs sändebud och residenter vid främmande hov, att de värdigas
underrätta vederbörande, som därför hysa intresse om detta offentliga
testimonium, på det köpenskapen ej må lida skada och förlust av osäkra rykten från
annat håll. Till yttermera visso bekräfta vi denna vår utsago med stadens
vanliga sigill och vår underskrift.

Givet i vårt rådhus i Göteborg den 9 november 1711.</footnote>

Sacrae Regiae Majestatis Regnorum Sueciae et Gothiae
humilimi subditi, Consules et Consiliarii Civitatis
Gothoburgensis ejusdemque territorii universis ac singulis hasce visuris,
lecturis vel audituris cum officiorum paratissima oblatione
salutem et felicitatem precantur.

Quandoquidem fama pervulgatum est in nonullis Europae
septentrionalis oris, contagiosam et pestiferam luem subortum
esse et grassari, quae naves huic-inde commeantes ad minimum
suspectas et inquisitores incertos reddere potest, an ex
praedicta lue infecto vel ab eadem immuni loco vel portu solverint;
unde factum est, ut naves huic excurrentes et ad exteros
venientes, per aliquot septimarum, uno mensium spatium, non
sine mercatorum et navigantium magno incommodo ac
detrimento, diutina custodia, vulgo Practica vel Quarantaine
nuncupata, detineantur antequam in portus illorum admitti, vel
merces suas exponere licuerit.

Quamobrem ad mercatorum, navarchorumque diligentem
petitionem, ut navigationis ac commerciorum usui, quovis
modo justo consulatur et subveniatur, omnibus et singulis
officialibus ac ministris, quibus portuum aliqua cura vel
custodia commissa est, habita cujuscumque eminentiae status vel
praerogativae ratione, humiliter et officiose notum testatumque
facimus, quod regia haec civitas Gothoburgum ejusque portus
omnibus hisce praeterlapsis annis et adhuc hodie per singularem
Dei gratiam ab omni pestifera lue et contagioso morbo prorsus
immunis exstiterit, et salubri aere fruatur adeo ut exteri,
commerciorum vel alia quavis causa huc navigantes, nullum
contagionis metum fovere; neque hinc ad oras exoticas excurrentes
naves ullam contagiosi morbi suspicionem praebere debeant,
quin tuto et sine periculo admitti possint.

Praeprimis vero a Regis nostri clementissimi ad
potentissimas aliorum regnorum vel rerum publicarum aulas respective
Dn. ablegatis extraordinariis et residentibus submisse et
officiocissime requirimus, ut publici hujus testimonii, alios quorum
interest, certiores facere dignentur, ne quid damni et jacturae
commerciorum cursui ex aliorum incerto rumore infligatur
In quorum majorem fidem hos testimoniales sigillo civitatis
consueto et subscriptione nostra firmamus. Dabantur in curia
nostra Gothoburgensi die IX mensis novembr. anni millesimi
septingentesimi undecimi

<tab><tab><tab><tab><tab><sc>Vilhelmus Silentz</sc> etc.

För den gången var pestfaran över. Än lyckligare var, att
pesten aldrig senare fått fäste och utbredning i Sveriges rike.
Ovisst är att säga, om den verkligen tidigare någon gång gästat
Göteborg, fast det ju kan tyckas märkvärdigt, att en stad med
så livlig sjöfart och så utsatt läge kunnat gå fri från påhälsning
av pestråttorna från smittade hamnar. Dock finns det dunkla
uppgifter om pesttider i stadens annaler. Redan så tidigt som
1624 skulle pesten gästat den nya staden.

På hösten samma år hade pestfall rapporterats från
Västergötland. Under en vistelse i Vadstena utfärdade konung
<sc>Gustav II Adolf</sc> den 20 september ett patent (öppen skrivelse)
till ståthållaren <sc>Axel Drake</sc>, om de åtgärder, som borde
vidtagas, att den ej måtte kringspridas. »Befalle Eder fördenskull
att I låten allvarligen strängeligen påbjuda och befalla, att
icke någer fördristar sig till att förfoga sig utom de socknar
eller härader, där pestilenzien är itänd och till någer obesmittad
ort begiva varken med köpenskap eller någer annan hantering
utan hålla sig alldeles stilla till dess vi få si, vad medel Gud den
allsmäktige täckes att göra. Och på det med detta så mycket
bättre och nogare oppsikt hållas kan, skole I tillsäga alle
länsmän och gästgivare det de granneligen rannsaka och förfara,
vad slags folk, som resa av och an, att de icke tillstädja någer,
eho han ock är, att begiva sig ifrån de befängde orter; och vele
vi, att I vid var länsmansgård låta upprätta en kista eller ock
förordna en bod, och där någer sedan understår sig att begiva
sig in på de obefängda orter, då skole I låta antasta honom och
där insätte på (—) veckors tid vid vatten och bröd. Och därhän
emellertid dör, då skole I låte uppbränna både liket och huset
däruti det ligger. Och där några varor kommer ifrån samma
orter, dem skole I ock strax uppbränna låta, dock att I detta
allt först förkunna och allvarligen varna låta. Uti lika måtto
befalle vi, att I allvarligen låte förbjuda alle gravöl, på det att
sjukdomen av sådane samkvämer icke må förvidgas.»

Det var strängt med besked, förmodligen också hälsosamt
och nyttigt.

I slutet av samma år kom till regeringens kännedom, att
»Gud allsmäktig haver kastat sitt faderliga ris på våra
undersåtar, de göteborgare.» Därav föranleddes konungen att 
utfärda ett patent till Göteborgs magistrat daterat den 30
december 1624.

Genom detta förbjöds borgerskapet att begiva sig utom
staden uppåt landet att besöka någon marknadsplats »vid
livsstraff tillgörandes». Stadens styrande uttalade sina
allvarliga farhågor och bekymmer över Kunglig Majestäts
rigorösa bestämmelser. De ville nämligen ingalunda erkänna, att
det vore fråga om vare sig pest eller farsot i staden utan endast
ökad sjuklighet på grund av blidvintern.

Stadens store man, <sc>Jacob van Dijck</sc>, beklagade sig i flera
skrivelser till rikskanslern <sc>Oxenstierna</sc> över alla de
besvärligheter, som den hårda avspärrningen förorsakade stadens
invånare. Det hade gått så långt att flera av stadens mest
framstående borgare voro starkt betänkta på att fly ur staden
och bege sig över gränsen för att ej förgås av svält, men genom
<sc>van Dijcks</sc> övertalning förmåtts att stanna kvar, tills bud
från regeringen anlände, vilket förmodades medföra de
önskade lättnaderna i avspärrningsåtgärderna.

Nästa gång det talades om pest var 1629. Stadsbokhållaren
<sc>Andreas Amundsson</sc> beklagade sig således nämnda år över en
del skatterestantier, i det att betjänterna ej kunde avkräva
vederbörande desamma, därför att de skyldige utgjorde en
»hop, som sjukdomen Pestilentzien är hos, att ingen kan
komma dem att utfordra.»

Det ser dock verkligen ut som 1638 varit ett pestår. Redan
i juli 1637 sände förmyndarregeringen en varning till stadens
burggreve och rådsförvanter, att man borde taga sig till vara
för danska resenärer, då Pestis starkt passerade i danska orter
och särskilt i Köpenhamn. Man befallde därför att hålla grann
uppsikt med skepp, som kommo från sagda land och stad och
god vakt i portarne, att ingen från Köpenhamn måtte
landsvägen komma in i staden och föra dem sjukdomen på halsen.

På nyåret 1638 anlände ytterligare en skrivelse till samma
adressater från förmyndarregeringen, som förnummit att Gud
allsmäktig kastat sitt ris på några människor, dess undersåtar
i Göteborg, samt att den häftiga och smittosamma
Pestilentzien redan hade inritat sig i fem gårdar därstädes. Därjämte
bifogades några i allmänna ordalag givna förhållningsregler,
bland annat, att portarne till dylika gårdar skulle igenslutas
och stängda hållas natt och dag och att man på taken skulle
låta sätta ett särdeles kännetecken varjom och allom till
åtvarning så länge och intill dess, att sjukdomen sig antingen
något lindrade eller alldeles stillade. Samma år var pesten i
Stockholm; där var det föreskrivet att krita kors på dörrarne
av de nedsmittade husen eller hänga vita lakan utanför dem.

År 1654 väntade man pesten till Göteborg på grund av
»klageligt och ögonskenligt vittnesbörd från det lovliga
konungariket Danmark, Danziger stad och andra anliggande orter.»
Det var i avvaktan på den fruktade gästens ankomst från
någon av dessa orter, som stadens fysikus Magirus utgav sin
lilla pesttraktat till »de beträngdes gagn och bästa» för att
befolkningen skulle veta att mota bort den objudne. Det lär
varit en mycket gammal erfarenhet att en ovanlig dödlighet
bland råttorna föreginge pestens uppträdande. Råttdöden
gällde som ett järtecken om pesten för den vidskepliga
befolkningen. Pestens gåta har nutiden först lyckats lösa och därmed
ock uppklarat dess järtecken. Nu vet man nämligen, att pesten
först drabbar råttorna och att där pestråttorna dragit fram,
där följer pesten hack i häl efter bland människorna. Det
inokulationsstick, med vilket överföringen från råttan till
människan efter naturens egen regel sker, är loppstygnet.

Vad hade vår göteborgske expert för mening om pestens
uppträdande? Han erkände oförbehållsamt, att det var »fast
omöjligt att utsäga och beskriva smittans egenteliga
beskaffenhet.» »Sympatien mellan hans kropp, som meddelar
smittan, och den som smittas gör mycket till dess förökning.»
Däri såg <sc>Magirus</sc> en förklaring till den ofta iakttagna
familjära utbredningen av densamma. »De invärtes humores’
(vätskornas) elaka disposition.» »Det förgiftade
pestilentialiska vädret, uppkommet av den uppstigande fuktigheten, när
förruttnade och förgiftige dunster med henne förbindes.» Det
var de gamla teorierna, som gingo igen i alla de talrika
pestbeskrivningarne både före och efter <sc>Magirus</sc>. »Planeternas
och de andra stjärnornas olycksamma sammanfogelse,
förmörkelse, kometers och de andra himmelstecknenas skadliga
influenser.» etc. etc.

Bästa preservativet var, »när överheten förbjuder alla
tillfällen till allmänna luftens förruttnande och förgiftande och
påbjuder hålla allerstädes renligt, så att av allmänna gator all
träck, orenlighet och slemhet, i vilken Pestilentien ligger
fördold, utföres ur staden». »Luften hemma i husen, i stuvor och
sängkamrar kan rensas med eldgörande av god ved såsom
eneträ, fur, bok, ask.» »Så måste ock vädret antingen det är
regnaktigt sunnan efter eller blåser från förgiftad ort — med
tilltäppta fönster och dörrar uteslutas, men nordan och östan,
om det är klart, måste genom öppna fönster inlåtas att
genomblåsa husen.» »Dessförutom bör man afton och morgon
välluktande saker i husen upptända.» »På apoteken finnas ock
särskilt beredda ljus för att röka med.» Därmed fick man låta
sig nöjas i avseende på bostadshygienen. Den personliga
hygienen var långt mera omständlig. I munnen måste man
mot den förgiftiga luften ha en bit ingefära eller kalmusrot
att tugga, när man gick ut att förrätta sina beställningar. I
näsborrarne, om handlederna, på tinningarne och omkring
hjärtat borde man smörja sig med en blandning av vatten,
olja, ättika och balsam, vilken i apoteken funnes beredd. I
händerna skulle man »för luktandets skull» bära pomerans,
citron, kvittenäpplen, malört, ruta och mejram. En försiktig
man var sålunda i pesttider upptagen av mångahanda
hygieniska bestyr. Husfadern fick under inga villkor tillåta någon
av sitt husfolk att gå ut fastande på morgonen, utan först
måste denne äta ett stycke i vinättika doppat bröd. Också
kunde brödet vara bestruket med smör samt därovan bestrött
med vitlök eller pimpineller eller rutapulver. Ävenså kunde
han äta nio enebär eller tre, fyra stycken lagerbär, eller ock en
vitlökskärna. Det gavs sålunda en viss frihet att omväxla
med preservativen. I övrigt överflödar <sc>Magirus’</sc> »korta
underrättelse om den fast förskräckliga och farliga sjukdomen
Pestilentien» av åtskilliga hos de lärde auktorerna förordade
composita, särdeles av <sc>Mithridatis</sc> domestica, och tillägger
<sc>Magirus</sc> för egen del, att »jag haver min composition tämmelig
kraftig meddelat apotekaren.» Vidare meddelar han
utförliga recepter på svettdrivande antidoter särskilt att nämna
Discordium Fracastorii, electuarier, pestilentiepulver eller 
alexiterier, latverger, tincturer etc. alla till köps mot utsatta priser
av dryga penningar i stadens apotek.

Den framstående provinsialmedicus <sc>Block</sc> i Linköping, som
nedskrivit mycket värdefulla iakttagelser över 1710—11 års
pest, yttrar följande ord om de sedan gammalt gängse
pestmedlen: »Tincturen är god, latvergen är god, pulvret är gott,
men den sjuke dör.» <sc>Magirus</sc> har ungefär samma mening och
skriver: »Ännu är ingen funnen, som haver något visst 
besynnerligt och egentligt medikament emot Pestilentien kunnat
framte. Till äventyrs Gudi behagar intet, att vi något visst
skydd och värn hava skola emot ett så svårt och häftigt
syndastraff, därför om någon genom dessa ovantalta allmänna medel
bliver hulpen till hälsan, må han såsom allt gott det Gudi
allena tillskriva.» I känslan av sin egen vanmakt att kunna
bemästra den hemska sjukdomen satte <sc>Magirus</sc> ock som motto
på sin lilla bok: »Varken örter eller plåster helade dem utan
Ditt ord, Herre, som alla helar, ty Du haver våld både över liv
och död.»

<sc>Magirus</sc> hade ingen synnerlig tilltro till de mycket brukade
amuletterna eller giftskilder. »Somliga», skriver han, »äro
vidskepliga av en part uppdiktade, icke så mycket att borttaga
sjukdomar som penningarna ur pungen. Vartill hörer de
skenheliga munkarna och andra stråtelöpare, som av vidskepelse
betagne, därmed andra förföra och sätta svärdsbrev, beläten,
dödas avlevor och annat sådant fick-fack, det de skola hänga
på halsen. Allt sådant är platt olidligt och ogudaktigt, efter
som det drager en människas förtröstan från Gud, som
skaparen är, in på blotta creaturet. Somliga äro naturliga, vilka
ändock de hava föga kraft, äro dock i den mån nyttige, att de
giva någorlunda mod och dristighet dem, som dem bära, och
liksom inbilla enom ibland smittosamma sjukdomar ett friskt
mod, vilket mycket hjälper till att fördriva förgiftig sjukdom.
Sådana äro bernsten, safir, ametist etc.»

Förgäves finner man vare sig hos <sc>Magirus</sc> eller andra
göteborgska källor några upplysningar om 1600-talets
karantänsväsen. Under peståren 1710—11 innebar ju själva kriget ett
slags permanent karantän gentemot Danmark och torde i
själva verket varit den egentliga anledningen till att Göteborg
undslapp en invasion av köpenhamnska pestråttor och dess
vidare följder.

Först 1768 finner man närmare redogjort om karantän för
Göteborgs vidkommande. Pesten hade nämligen yppat sig i en
by benämnd Kerkis, belägen på barbariska kusten mellan
Tunis och Tripolis. För att undgå pestens insmygande från
dessa orter i Sveriges rike utfärdade kommerskollegium en
kungörelse, hur man lämpligen i slikt fall borde förhålla sig.
När något skepp väntades ankomma från Tunis eller Tripolis
och däromkring belägna hamnar vid Medelhavet, skulle
lotsarne, så snart de vid sin utkik blevo det varse, strax bege sig
så långt ut på öppna sjön som möjligt att möta det samt
genom anrop underrätta sig hos skepparen, varifrån fartyget
anlände. Om skepparen då under edlig förpliktelse kunde ge
det besked, att han ej varit inne i någon nära intill Tunis eller
Tripolis belägen och besmittad hamn, skulle de vidare utfråga
honom, om han ej heller under sin resa råkat några av de
afrikanska kreutzarne (korsarerna) och varit ombord på någon
av dem eller haft några av dess commendörer eller besättning
ombord hos sig. Kunde skepparen också förneka detta, så
finge lotsen lotsa fartyget in till tullkammaren vid
inloppsorten eller stadens hamn. Därefter skulle skepparen allena
tillstädjas att stiga i land för att på tullkammaren ånyo
redogöra för sin resa samt uppvisa sina dokumenter och avlägga
rapport om sin besättnings hälsotillstånd, vilket allt han borde
med livlig ed bestyrka. Gitte skepparen gå eden, så fick
skeppslasten utan vidare lossas; men kunde han ej frångå, att skeppet
kommit från Tunis eller Tripolis eller från däromkring belägne
hamnar eller att han haft beröring med de afrikanska
kreutzarne, så skulle skepparn med fartyg, besättning och laddning
förvisas till något utsett tjänligt ställe, att därstädes under
14 dagars tid ligga i karantän. På grund av kommerskollegii
skrivelse beslöts av landshövdingeämbetet att anvisa fyra
stycken karantänsplatser i länet, nämligen Vargehåla för skepp
destinerade till Göteborg, Rörö för sådana till Kungelf,
Käringön för Marstrand och Uddevalla samt Koster för Strömstad.

Frågan om de lämpligaste karantänsplatserna fick ligga och
mogna ett par år, tills en liknande publikation från 
kommerskollegium utkom om anstalter mot pestens införande »från den
kring Medelhavet liggande turkiska orten». Den nya pestfaran
väckte magistraten till självbesinning och verksamhetsiver.
Första åtgärden var, att den begärde att stadens
sjömanshusdirektion ville fatta ståndpunkt till de föreslagna
karantänsplatsernas lämplighet. Efter nogaste betänkande fann
sjömanshusdirektionen att Käringön kunde för Uddevalla stads
seglation vara någorlunda tjänlig, men att den låg allt för långt
avlägsen för fartyg destinerade till Göteborg. Då de skepp, som
ärnade sig till denna stad från Västersjön, gemenligen sökte
Vinga inlopp, kunde de kommande för västsydvästlig eller
västlig vind under blåsande väder ej på någon sida från landsidan
vända ut till sjöss, då Paternosterskären lågo i vägen i norr och
Tistlarne i söder, så att skepparn och sjöfolket ofelbart
därigenom skulle komma att förlora såväl skepp och laddning som
liv, så ansåg direktionen det vara bäst, om de ifrån Västersjön
kommande fartygen av lotsarne infördes till Känsö och de
ifrån Östersjön till Körsö (Köpstadsö) hamn. Likaså lät
magistraten höra waterschouten <sc>Erik Schallin</sc> såväl som
copverdikaptenen <sc>Tallberg</sc>, vilka båda vida befarna och beprövade
sjömän yttrade sig i frågan på alldeles lika sätt och därjämte
för sin del tillade, att Vargehåla, där ostindiska skeppen vid
utgåendet hade sin station, vore icke nog rymlig utan fastmer
trång och alltför liten samt därför mindre tjänlig till
karantänsplats för de ifrån Öster- och Västersjön hit ankomna skeppen
och fartygen, ehuru denna hamn vore belägen ej långt från
Känsö sund, och folk bodde vid dessa båda ställen. Magistraten
förenade sig till alla delar med dessa båda uttalanden. Därmed
torde åsikterna om de olika platsernas lämplighet stadgat sig.

Noggranna bestämmelser om tillvägagångssättet vid
karantänen utfärdades först den 7 November 1808. Däri påbjöds att
en karantänskommission av sju personer, utsedda bland
stadens köpmän och militärer, med landshövdingen som
ordförande skulle handhava alla frågor, som berörde karantänen. En
karantänsläkarebefattning inrättades, och tre
karantänsmästare anställdes, som placerades, en på Känsö, en på Nya
Älvsborg och den tredje i Marstrand. Misstänkt fartyg skulle
hänvisas till Känsö hamn. När ett dylikt skepp nalkades skulle
lotsbåten med vederbörande ombord fara till mötes för att
skaffa sig närmare underrättelser om de ombordvarandes
sundhetstillstånd. För att så vitt görligt undvika personlig
beröring skulle varje skeppare i ty fall vara försedd med en
blecklåda, nio tum i längd, med fastsittande järnkedja för att i denna
nedlägga sina skeppspapper och andra viktiga dokument, sedan
de förut blivit väl genomdränkta med ättika, därefter skulle
han binda ett snöre i kedjan och nedsänka lådan så djupt i
sjön, att en del av snöret kom under vatten. Därefter halades
lådan med en tång över till lotsbåten, snöret borde avklippas
tätt vid kedjan under nogsamt aktgivande på att man ej rörde
vid det med händerna.

Visade det sig, att skeppet kom från pestsmittad eller
misstänkt ort, överlämnades av lotsarne till skepparen en svart
flagga, som denne omedelbart måste hissa. Ingen fick utan i
högsta nödfall gå ombord på detta fartyg, utan lotsningen
skulle verkställas genom att lotsen på sin båt seglade före
skeppet direkt till Känsö hamn. Nattetid, när den svarta flaggan
ej längre syntes, skulle skeppet ha en »lysande lykta» hissad.
Karantänstiden kunde bestämmas längre eller kortare allt
efter omständigheterna och ansågs taga sin början först sedan
fartygslasten lossats och de smittbara varorna förstörts genom
att sänkas i sjön eller uppbrännas och det övriga av densamma
blivit rökat.

*
</chapter>
<chapter name="Brunns- och dietkurer">
<h2>BRUNNS- OCH DIETKURER.</h2>

<big><big><big>I</big></big></big> STOCKHOLM utkom 1683 en bok, som både bland
medici och lekmän uppväckte ett märkligt intresse för
upptäckande av hälsokällor i landet. Dess titel var »Den lille
vattuprovaren». Författarnamnet borgade tillräckligt för bokens
innehåll och värde, den var nämligen skriven och utgiven av
den redan då namnkunnige arkiatern <sc>Urban Hierne</sc>, Sveriges
förste verklige hydroterapeut. Genom sorgfällig analys och
därpå grundad beviskraft hade han några år tidigare
återuppväckt det gamla rykte om läkedomskrafter, som häftade vid
vattnet från Medevi munkekälla. Medevi brunn i modern
mening är därför i första hand grundad på <sc>Urban Hiernes</sc>
vattuprovning därstädes; han blev ock Medevi förste brunnsläkare.
Själva dagen för <sc>Urban Hjernes</sc> definitiva avslöjande av
Medivikällans förmåner torde av honom själv fixerats till den
26 Juli 1678; den dagen hugfästes och firades som en
åminnelsedag redan i upptäckarens tid, och alltjämt svävar hans rykte
särskilt denna dag på året över Medevi hälsokälla och dess
anläggningar.

Genom sin bok »Den lille vattuprovaren» delgav han på sitt
impulsiva sätt sina i kemisk analys mindre hemmastadda
kolleger den nödvändiga kunskapen i den ädla konsten att rätt
examinera och probera ett springvatten. Bokens stil var
ytterst underhållande och originell. Själva ingressen är ett
förträffligt stickprov därpå. Den lydde: »I. J. N. För sju eller
åtta år sedan var i Sverige om surbrunnar en stor tysto, de voro
här så okända som elefanter och mulhörningar och så stor vån
att finna dem hos oss, som det Guinesiske gullfiske. Men nu —
de som i slika materiers kunskap vore helt främmande och i de
discurser dumba som mörtar, de hava nu mera ljud än skator».
Göteborgsläkaren <sc>Kellander</sc> erkänner ock oförbehållsamt i
sin lilla skrift om stadens surbrunn, att <sc>Hiernes</sc> bok öppnat
ögonen på något var av de läkare, som tillhörde den svenska
läkaregenerationen under sista decenniet av 1600-talet och de
första av 1700-talet. Läkarne föranleddes var och en i sitt
provinsialläkareområde att leta efter mineralbrunnar, och detta
slog, Gudi lov, så väl ut, att sådana brunnar till de fattiges
hjälp blevo upptäckta överallt i riket, somliga visserligen med
kraftigare verkan än andra, varför de ock kunde drickas med
desto större ljuvlighet, allt enligt samme läkares utsago. I sin
begeistring överskattade man de nyupptäckta källorna och
ansåg dem som verkliga »Jugendbrunnen», där man för en
billig penning kunde dricka hälsa och långt liv. Det var de
yverborna svears och göters tidsålder även i avseende på
surbrunnarne. Sådana platser som Spaa, Schwalbach, Duystein,
Pyrmont och Epsom, dåtidens mest berömda utländska
hälsobrunnar, kunde för svenskarnes vidkommande ställas på
avskrivning, då de svenska källorna voro fullt så goda som
Tysklands, Frankrikes och Englands förnämsta källor. <sc>Kellander</sc>
upprepar de viktigaste svenska källorna i följande ordning:
Medevi, Sätra eller Kila i Västmanland, där doktor <sc>Samuel
Skragge</sc> var den förste intendenten, Fläckebo i samma
landskap, Falun, Norby, Vårby i Huddinge, känd för sitt kalla och
kristallklara vatten, Viksberg i Salems socken, vars förste
brunnsintendent var arkiatern <sc>J. Lindenstolpe</sc>, Stockholm,
Ramlösa med <sc>Döbelius</sc> som intendent samt slutligen
Göteborgs surbrunn. <sc>Kellander</sc> tilläde försiktigtvis, att han ej
visste vilken av dessa brunnar man borde ge företrädet, men
trodde för sin del, att allt gott, rent, obemängt och klart vatten
vore till hälsans konservation nyttigt och nödigt samt att ock
en springkälla — eller värdzel som han även kallar den — kunde
brukas ej utan önsklig verkan vid åtskilliga sjukdomar och att
för den skull både söta och mineraliska vatten var efter sin art
voro hälsosamma. Göteborgs surbrunn nämnde han sist,
förmodligen var det ren anspråkslöshet, som avgjorde placeringen.
Vem upptäckte Göteborgs surbrunn? Göteborg hade två
källor, som vi kunna kalla den gamla och den nya. Den gamla är
förbunden med stadsfysikus <sc>Abraham Bex’</sc> namn. Det var
nämligen <sc>Bex</sc>, som var författare till ett litet tunt 
duodeshäfte om denna källa. Själva denna traktat är avfattad »uti
latinska tungomålet», därtill är dock fogad en svensk »algemen
underrättelse» till den gunstige läsaren. Vattnet hade enligt
den gode <sc>Bex</sc> bestått alla de prov, som uti mineralvatten pläga
sökas och finnas, gav på tungan »en angenäm syrlighet, som
något sammandrager, och är en vitriolsk eller järnaktig smak,
förorsakar ingen stinnhet eller vindar i magen, är klart som
kristall och har ingen obehaglig lukt». I sin i ett 50-tal
paragrafer avfattade beskrivning om vattnets olika kemiska dygder
och nytta vädjar <sc>Bex</sc> till den bildade läsaren, sägande: »Av det
sagda såväl som av de utförda undersökningarne kan vem som
helst, som med vördnad beträtt tröskeln till Apollos tempel och
frigjort sig från förutfattade meningar med mig tillstå, att vi i
vår surbrunn fått en förträfflig medicin, efter som den
innehåller flertalet martialiska ämnen i sin subtila mineralsyrlighet
från Mars innandömen, trädande i dagen som klaraste
daggdroppar.»

Dess vattenåder sköt med sin stråle tämligen högt i vädret
ur en bergsklippa eller ett stenrös. Nedanför densamma låg
»på en med stor kostnad utbränd och uthuggen klippa» den
tyska kyrkan. Källan hade vunnit sin trofé, en krycka,
överlämnad av en i staden boende hustru, som långliga tider natt
och dag plågats av krämpor, och vars fötter blivit krumpna av
värk. Efter träget fortsatt bruk av källvattnet hade hon
återfått hälsan samt därvid av fröjd och glädje låtit uppsätta sin
krycka vid brunnen på den tomt, som tillhörde högärevördige
herr magister <sc>Hermann</sc>, pastor vid tyska församlingen.

<sc>Bex</sc>, som författat sin traktat, som han själv säger, efter
övertalning av goda vänner och av ämbetsplikt, lovade att
framdeles utförligare behandla källans egenskaper, »om Gud förunnade
honom livstid». Som skyldig erkänsla för att han »haft möda
med den i staden uppfunna surbrunns beskrivning», erhöll han
den 28 Januari 1689, 50 daler silvermynt.

Det var långt ifrån bra för Bexens källa, att den låg så tätt
vid kyrkan. Man tänkte på gravarne under kyrkogolvet och
all orenlighet och kände leda vid vattnet. De kranke höllo sig
undan. »Man menade brunnen intet vara tjänlig, efter han så
nära kyrkan låg». Källan blev ödelagd och dess najader drivna
på flykten. När stadsläkaren <sc>Lundelius</sc> kom till Göteborg,
var redan platsen bebyggd »med nya hus». Det var
<sc>Lundelius</sc>, som i ersättning »uppfann» den nya hälsokällan,
surbrunnen vid Karlsport.

Han berättade, hur han en dag i maj månad 1712 blivit kallad
till konsultation hos guvernören, stadens överkommendant,
baronen <sc>Hugo Hamilton</sc>, som befanns vara opasslig. Han
hade nämligen fått känning av sitt gamla onda i magen och
beklagade sig över att tiden inte tillät honom att efter
vanligheten genomgå en brunnskur vid Medevi eller Ramlösa. Därpå
hade <sc>Lundelius</sc> svarat, att man även här å orten hade lika så
gott surbrunnsvatten som på de nämnda platserna och gav
omedelbart anvisning på Rambergskällan å Hisingssidan.
Detta förslag fann dock guvernör <sc>Hamilton</sc> mindre tilltalande,
då källan låg mycket illa till bortom kärr och moras, och man
därför måste låta hämta vattnet och dessutom alltid måste
över älven för detta ändamål. Han ansåg därför för sin del,
att vattnet omöjligen kunde ha den verkan, som när det
inmundigades på platsen. Sanningen i detta inpass ville <sc>Lundelius</sc>
visst inte bestrida utan föreslog i stället det långt starkare
vattnet från den nyupptäckta källan vid Karlsport.

Guvernören utlät sig nöjsamt över detta förslag och beslöt
strax att i <sc>Lundelius’</sc> sällskap bese och pröva källans vatten.
Sagt och gjort, de begåvo sig ut till ort och ställe, där
guvernören drack ej mindre än fyra glas av vattnet, varefter återfärden
anträddes, men redan på vägen tillbaka erfor guvernören, hur
vattnet begynte sin verkan och uppvärmde magen, så att han
tyckte sig må mer och mer väl och rent av kände, hur aptiten
kom åter. På grund av denna påtagliga goda effekt lät
guvernören redan följande morgon i sin egen närvaro iordningställa
källan och drack sedan dag efter dag av vattnet tills han kände
sig fullt återställd. I juni månad skulle guvernören bege sig
ut på resor i provinsen Bohuslän. Dessförinnan lät han dock
giva order, att brunnen än ytterligare skulle iordningställas
samt förordnade fortifikationskaptenen <sc>Johan Lithéus</sc> att
jämte Doktor <sc>Lundelius</sc> därvid öva uppsikt. Tack vare
guvernören <sc>Hamiltons</sc> ingripande kunde brunnen öppnas för
allmänheten den 17 Juni, dagen med avsikt vald för att 
celebrera konungens födelsedag. <sc>Lundelius</sc> omtalar, att mer än
100 personer på hans ordination denna brunnssäsong använde
sig av hälsovattnet, vilka alla befunno sig väl av detsamma.
Denna skildring är hämtad ur <sc>Lundelii</sc> år 1713 utgivna skrift:
»Kort berättelse om hälsosamma mineralvattnet här vid
Göteborg uteför Karlsport uppsprunget».

<sc>Lundelii</sc> lilla skrift var väl närmast, vad man nu för tiden
kallar ett prospekt samt hade till ändamål att locka
brunnsgäster till staden. Han kände därför ett hjärtligt behov att
räkna upp en hel del av de mera framstående brunnsgästerna
från den förlupna brunnssejouren, såsom överste <sc>Bildsten</sc> med
fru, stadens båda herrar borgmästare, rådmännen <sc>Utfall</sc> och
<sc>Brun</sc>, handelsmännen <sc>Volrat von Lengerken</sc> och
<sc>Haberman</sc>, domprosten <sc>Elias Bask</sc>, stadsbyggmästaren <sc>Olof
Gullbrandsson</sc>; särskilt för de båda sista hade vattnet uträttat
ett verkligt underverk. Även de andra hade haft idel
uppmuntrande erfarenhet av sin brunnsdrickning. De funnos,
som druckit ända till två kannor vatten dagligen utan att därav
känna någon olämpa. <sc>Lundelius</sc> själv hade med fördel
försökt vattnet mot njursten. Det var därför ej utan
förväntningar om ett gott resultat, han särskilt inviterade främlingar
till 1713 års brunnssäsong. Även denna skulle officiellt taga
sin början på kung <sc>Carl</sc> XII:s födelsedag för att sedan fortgå
under sju veckors tid till Larsmesse eller den 10 augusti. Han
vägrade dock bestämt att såsom brunnsgäster mottaga dem,
som ledo av »frantzoser, kräfta, fallandesjuka och
lungsjukdom», vilka därför ej borde begiva sig hit, då vattnet ej kunde
skänka dylika sjuka någon förbättring. Alla övriga voro
välkomna, och erbjöd han sig »alltid redobogen och färdig» att
lämna nödiga föreskrifter särskilt i dieten, men ville dessutom
tillråda dem att noggrant studera <sc>Hiernes</sc> surbrunnsböcker,
den större som den mindre. Vidare utlovade han, att om han
blott i god tid finge meddelande om dagen för de brunnsgästers
ankomst, som voro hugade att besöka Göteborgs surbrunn,
skulle han ombesörja både logement och förplägnad till dem
mot skälig betalning samt erinrade om de förmåner, som
staden Göteborg, jämfört med andra orter, hade att erbjuda
de resande. Det vore verkligen en vacker, lustig stapelstad
med allehanda ymnig tillförsel så utrikes som inrikes ifrån alla
orter, där man kunde få allt vad nödvändigt, som behövdes
så till kroppens uppehälle som hälsans konservation och nöje.
Varande denna hälsobrunn så belägen, att den, som ej hade
lust att vistas uti staden, kunde utanför den bliva
accommoderad så med hus som förplägning, såsom i Haga och Stigberget
samt flerstädes uti plaisirliga, vackra ängar och trädgårdar
med de många fördelaktiga nöjaktigheter, som här gåvos.

<sc>Lundelii</sc> efterträdare <sc>Kellander</sc> visade samma intresse
som brunnsläkare som företrädaren och gjorde, vad han kunde
för utbredandet av ryktet om brunnen och dess anseende
genom sin »Invitation till Göteborgs surbrunnscur Pro anno
1721». På det man måtte »ohngefehr» veta mot vilka
åkommor detta brunnsdrickande vore tjänligt, uppräknade han
därvid följande åkommor: Allehanda slags skörbjugg,
huvudvärk, schwindel, röda och rinnande ögon, finnigt ansikte och
utslagen kropp, förskämd mage och förlorad aptit samt
vämjelser, förstoppad lever och mjelte, hjärtklappning, ängslan
och melankoli, flygande gikt och podager, chirager och annan
torr värk, emot blåse- och njursten, för maskar och skridfän i
människans kropp och därav härrörande ryckningar,
fallandesjuka — — — samt av skarp och salt blod härflytande 
krämpor och svagheter etc.

<sc>Kellander</sc> beklagade, att logementen genom den olyckliga
vådeld, som övergått staden, voro förminskade, men ansåg att
en långväga resande därför ej behövde bekymra sig, då gott
om rum funnos att tillgå i Haga, Masthugget, Stigberget och
flerstädes, varest patienterna utom annan commodité hade
åtskilliga angenäma trädgårdar, sköna ängar och gröna lunder
att förlusta sig i. Sådana förmåner befordrade nämligen
i icke ringa mån vattnets verkan, »emedan allt anständigt
plaisir i synnerhet det, som länder till Guds allvishets
admirerande och uppväckande till lov och tacksägelse, är liksom
själen av brunnscuren.» Därtill fogade han följande lilla
brunnsortsdikt:


<poem><i>Att skåda Gud, naturens Herre,
I trä’n, i buskar, blad och gräs
Det sker ju, fast med mindre fjäs
Än spela kort och annat värre,
Förnämligst vid en hälsobrunn,
Där lust bör göras varje stund.

Ej något gräs så ringa finnes
Till lukt, till blommor, blad och växt,
Som icke ger en Mästertext
Och makalöst tillhopa bindes.
Eho som jordvärts skådar, märk!
Det minsta gräs är underverk.

Gack därför, se'n du brunnen druckit,
Spatsera i den sköna äng,
Den dyrt broder’da Florae säng.
Ett enda blom, som där utspruckit,
Kan tusend större nöje gi
Än fåfängt, världsligt lapperi.

Guds allmakts djuphet där betrakta,
hur Han uti en enda rot
Till många krämpor givit bot,
Därhos ock detta sinnrikt akta:
I vatten, stenar, djur också
Man hälsan likaled's kan få.</i></poem>

Låt vara att rimmen äro litet knaggliga befunna, men
andemeningen är tydlig och klar och vittnar om <sc>Kellanders</sc>
fromma sinnelag. <sc>Kellander</sc> omtalar, att många
»Backanter och Venusgiriga» tagit skada av brunnskuren, dock
detta hade de sig själva att skylla för och ej vattendrickandet,
i det deras irreguljära leverne ensamt vore capabelt nog att
fördärva sådana subjekt. Den som ville hålla den rätta dieten,
kunde däremot vara förvissad om, att vattnet vore honom till
nytta. Visserligen hade han påträffat en del tanklöst folk,
som pretenderade att efter kuren bliva så långlivade, att de
aldrig »dödde», men kunde man upptäcka en brunn av en
sådan verkan, »så skulle hela jorderikets folk dit församlas.»
Vår fattige stadsmedicus och brunnsläkare <sc>Kellander</sc> riktigt
frossar i tanken på de honorar, en medicus vid en sådan
brunnsinrättning skulle kunna inhösta. Förmodligen större summor,
skriver han, än <sc>Berengarius</sc> av Carpi (professor i Bologna) med
sin drägelkur mot frantzoserna, vilken enligt assessor
<sc>Lindestolpe</sc> därmed förtjänade 40.000 dukater; mer än <sc>Helvetius</sc>
med sin kräkrot (radix Ipecacuanhae), varmed han lyckades
göra en sådan »fortune», att skalden <sc>de la Monaye</sc> i några
artiga rim därom kallade honom <sc>Fortunius</sc>; mer än <sc>Sylvius</sc>
med sitt »Sal volatile oleosum» och <sc>Stahl</sc> med sina s. k.
balsampiller och mer än alla de många andra, som genom sina
påfund i medicinen riktat sig otroligt.

<sc>Kellander</sc> avslöt sin »Invitation» med att citera en
rimmad önskan, som han funnit i assessor <sc>Lindestolpes</sc> »Tankar
om surbrunnars kraft och verkan», och som hade följande
lydelse:

<poem><i>Herrans ängel, vilken rörde
Vattnet i Bethesda damm,
Att det idel hälsa förde,
flöt med dubbel verkan fram,
Röre ock de svenske brunnar!
Signe dem med kraftig halt,
att man må med svenska munnar
smaka Herren tusenfalt!</i></poem>

Doktor <sc>Boëthius</sc>, som 1725 antogs som stadsfysikus, blev
även en intresserad brunnsläkare och lyckades till och med
utverka kungligt protektorat för Göteborgs surbrunn.
Kunglig Majestät tog sig dock en funderare på saken i hela två år.
Anhållan hade redan 1726 inkommit från landshövdingen i
Göteborg, <sc>Gyllenkrok</sc>, om privilegier för brunnen, men
själva det kungliga brevet i ärendet blev först utfärdat i
Stockholms rådkammare den 13 augusti 1728.

Troligen ökade Kunglig majestäts privilegium och protektorat
icke oväsentligt frekvensen av brunnsgästerna. Brunnshuset
fick ju omedelbart något av kunglig glans över sig, och man
drack hälsovatten i undersåtlig pliktskyldighet. Säkert är,
att stadens borgmästare och råd sex år senare voro nogsamt
övertygade om brunnens förmån och nytta samt att den kunde
brukas av dem, som betarvade densamma, med verklig
commodité. Brunnshuset blev genom privilegiet upphöjt i rang
»ibland de publique byggnader» i staden.

I slutet av juni 1734 anhöll brunnsläkaren, att magistraten
ville föranstalta om brunnshusets iståndsättande, och man
ställde sig ingalunda avvisande därtill, men ansåg sig ej kunna
göra något åt saken, förrän stadens större köpmän (trafikanter)
och hantverkare, som voro bortresta att besöka
sommarmarknaderna, voro åter hemkomna.

Brunnen tycks efter hand råkat ut för den svåraste av
malörer, som kunde hända en brunn, nämligen att dess mest
givande och värdefulla åder sinade. Stadsfysikus <sc>Gråberg</sc>
inkom i september 1774 med ett förslag, att man genom
uppgrävning av brunnen skulle söka återfinna »den förra bättre
ådern». De två föregående åren hade man varit tvungen att
alldeles inställa brunnsdrickningen. Förmodligen var
vattentillgången av ovannämnda skäl knapp. <sc>Granberg</sc> i sin
Göteborgs Historia har velat påstå, att vattnet genom explosionen
av det ovanför liggande artillerilaboratoriet skulle förlorat sin
mineralhalt! Dessutom var brunnshuset »av ålder och
vanartiga människors» åtgöranden ej längre möjligt att använda
för sitt ändamål. Föreståndare för hälsobrunnen voro
stadskvartermästaren <sc>Johan Didrik Gerndt</sc> och »borgaren»
<sc>Anders Ahlberg</sc>. De redovisade jämväl för de under
brunnsterminerna inflytande brunnsmedlen. Själva hade dessa herrar
i en följd av år benyttjat sig av brunnskuren därstädes. Av
uppriktigt intresse för brunnens återställande i värdigt och
passande skick erbjödo sig nu <sc>Gerndt</sc> och <sc>Ahlberg</sc> att med
utnyttjande av det gamla brunnsvirket uppföra nytt
brunnshus samt förskottera medeln därtill mot säkerhet i de
sedermera inflytande brunnsmedeln. Detta generösa anbud
mottogs förmodligen med största välvilja av magistraten, helst
förslaget på det kraftigaste tillstyrktes av brunnsläkaren,
ovannämnde doktor <sc>Gråberg</sc>. Han kunde därvid ej
underlåta att framhålla, »att hälsobrunnen lutar till dess undergång»,
men att dessa ovannämnde herrars åtagande åsyftade att till
stadens invånares nytta och bästa bibehålla en hälsobrunn,
som enligt den förda brunnsboken över gästerna blivit av flera
hundrade med förmån under den Högstes välsignelse nyttjad.

När brunnsejouren öppnades den 30 maj 1776, stod det nya
brunnshuset fullt färdigt och inbjudande; brunnen var bliven
uppgrävd, och vad som var förnämligast, vattnet åter av
vederbörlig halt. Brunnsgästerna hade aviserats om dess
brukande i en längre kungörelse i tidningen Göteborgs Nyheter,
den 18 maj. Även för dem, som föredrogo Rambergskällans
vatten, var det väl sörjt. Man behövde blott anmäla sig hos
den nämnde stadskvartermästaren <sc>Gerndt</sc>, så ombesörjde han
hämtning och servering av Rambergsvatten mot 2 dal. s:mt
för brunnsterminen.

<sc>Gerndt</sc> anskaffade även på begäran utländska hälsovatten
såsom Pyrmonter, Seltzer och Spaa. Samtidigt omnämndes,
att brunnspredikant för sommaren var collega scholae, herr
<sc>Johan Molin</sc>. Vid den ovannämnda Rambergskällan å
hisingssidan tycks även brunnsdrickning försiggått att döma av
följande annons i Göteborgska Magasinet den 29 maj 1762:
»De som täckas i år betjäna sig av Rambergsbrunnen, angive
sig hos Practicus här i staden, Herr Doktor <sc>Jan Schröder</sc>, den
3, 4 och 5 Juni alla förmiddagar mellan kl 8—9 samt
eftermiddagar mellan 2—3, på det han måtte få med respective
brunnsgäster om villkoren överlägga, samt i fall han finner
sin räkning i anseende till erforderliga omkostnader, sedermera
uti Magasinet utnämna dagen, då ofvannämda brunn öppnas.»

Ännu en del somrar dracks det hälsovatten med mer eller
mindre nytta vid Göteborgs surbrunn utanför Karlsport.
Själva stadens borgmästare, <sc>Daniel Pettersson</sc>, sökte sin
rekreation vid densamma och var anno 1783 dess brunnsgäst.
Han var väl näppeligen den siste av brunnsgästerna, men
faktiskt förlorar sig surbrunnens historia efter detta år i det
okända. Oförmärkt försvann i glömskan denna med kungligt
privilegium och protektorial utrustade publika inrättning, som
en gång i samma århundrades början av sin brunnsläkare med
stolthet nämndes bland rikets förnämsta surbrunnar. Sic
transit gloria mundi.

*
</chapter>
<chapter name="Utdrag ur doktor Stallhoffs Itinerarium Sueticum">
<table o c>
<td>Utdrag ur
<td><h2>Itinerarium Sueticum</h2>
<td><h2>Gerhardi Stallhoffs</h2>
<td>Med. D.
</table>

<h2><small><sp>UTDRAG UR</sp></small></h2>
<h2>MEDICINE DOKTOR GERHARD
STALHOFFS ANTECKNINGAR FRÅN HANS
RESOR I SVERIGE.</h2>

<big><big><big>G</big></big></big>UD hjälpe mig lykta min sista resa gladeligen och väl i
Christo Jesu Amen!

<sc>Lipsius</sc>:<footnote>Vår resa genom jordelivet utan ledning av det himmelska ljuset är som
en olycklig irrfärd.</footnote>

Nostra in terris peregrinatio sine suprema luce quasi misera
quaedam erratio est. — — —

***

På detta manér hade jag beskrivit alle mine resor gjorda i
Tyskland, Nederland, hela Danmark och Holsten, men den
Itinerarium med annat mycket gott blev i tyska kriget
borttagen av krigsfolket.

***

Begynnelsen på resorna är från <i>Christianstad</i>, varest jag tre
år tjänade, och särskilt continuerar i längden och tvären till
<i>Göteborg</i> andre gång.

Anno 1655 den 8 maj reste jag från <i>Christianstad</i> i Skåne.

Från <i>Christianstad</i> till <i>Tränne</i> är 1 mil från <i>Tränne</i> till
<i>Sinclairsholm</i> 3 mil, från <i>Sinclairsholm</i> till <i>Glimacher</i> (<i>Glimåkra</i>)
2 mil, från <i>Glimacher</i> till <i>Sijndery</i> 1½ mil, från <i>Sijndery</i> till
<i>Höyholt</i> (<i>Höghult</i>) 1½ mil, från <i>Höyholt</i> till <i>Wälinge</i> 1½ mil,
från <i>Wälinge</i> till <i>Horseby</i> 3 mil, <i>Horseby</i> är järngruva i och
bruk. — — — <i>Wexiö</i> — — — är en bondeby, ligger utmed sjön
Där är en rätt storartad domkyrka, försedd med två torn och
<img>Facsimile ur Gerhard Stallhoffs »Itinerarium Sueticum».</img>
<img>Se vidstående sida.</img>
spiror, täckta med träspån. I mellanrummet över koret ser
man Korsfästelsen och följande inskription:

Sanguine<footnote>Det Egyptiska tecknet ger genom blodet liv åt spenabarnet. Du ger
mig liv genom Christi blod.</footnote> dat Vitam pullu Aegyptius ales, tu mihi das
vitam sanguine Christi.

— — —

I <i>Vexiö</i> Gymnasium står ett bord med tillhörande bänkar,
kallas Prestebänk. Här bliva de tagne och ordinerade till
präster. Här finnas två auditorier och sju lektorer. Deras
chef är den förträfflige biskopen, Magister <sc>Zacharias</sc>.

<i>Kalmar</i> ligger på 12 mils avstånd från Vexiö. Man föres nu
över på en ö, kallad <i>Qvärnholm</i>.

Till <i>Kalmar</i> kom jag den 23 Juni 1655. Där är ett slott
och en mycket stark fästning. De särskilda byggnaderna äro
skilda från varandra genom gångar, murar och järndörrar.
Det är uppfört i mycket förnäm byggnadsstil. I sydlig
riktning från slottet mitt i sjön ligger en skans, kallad <i>Grimskär</i>.
På grund av detta försvarsverk kan ingen sjöledes nalkas
<i>Kalmar</i>. Utanför staden ligger <i>Norra Malmen</i>. Där bor
Borgmästaren, som med rådsförvanterna utgör styrelse etc.
Landshövding med berömt namn är den ansedde välborne <sc>Gabriel
Gyldenancher</sc>. Ståthållaren har till ställföreträdare
välborne <sc>Johan Martinsson</sc>, som ävenledes är Chymicus
(kemiker).

Utanför staden är <i>Söder Malm</i> och <i>Norre Malm</i>. På <i>Söder
Malm</i> bodde bryggarne. I staden finns en Trivialskola,
välkänd på grund av sin superintendent och sina lektorer. Utom
staden fann jag fläderbuskar i stor mängd.

Från <i>Kalmar</i> tvärs över <i>Kalmarsund</i> ligger en ö, <i>Öland</i>, som
är 18 mil lång och 1 mil bred. På denna ligger det kungliga
slottet <i>Borgholm</i>. Ön skäres och delas längsefter av en
bergsrygg, kallad <i>Åsen</i>, på vilken (eller snarare på vilka, då det
finns två berg) alla kyrkorna ligga uppförda.

Här synas värdefulla stenar i nästan otalig mängd, passande
till bord, golv och byggnadssten. Här finnas förträffliga
hästar, fastän småvuxna. Jag köpte mig tre dylika för 15
imperialer.

Värt att komma i håg är att halva ön i längd är bevuxen
med skog, medan den andra halvan är skoglös. Den största
parten av sagda ö kallas <i>Alweret</i> och är stenig. Där bo
dugliga präster, bland vilka en from och lärd man, Magister <sc>Magnus 
Berelius</sc> i <i>Hultersta</i> tog emot mig på det gästfriaste sätt.

Från <i>Kalmar</i> till <i>Ryssby</i> 2 mil, — — — — — — — — — 

<i>Linköping</i> nådde jag 1655, 24 November. <i>Linköping</i> är ett
alltjämt rätt välbyggt samhälle, biskopssäte efter att först
varit ärkebiskopssäte, har ett berömt Gymnasium med sju
stycken framstående lektorer; för tillfället Magister <sc>Bengt
Figrelius, M. Niklas Angelius, M. Lars Laurius J., M.
Lars Rystelius, M. Gustav Johannis, M. Johannes
Enander</sc> och <sc>Erik Simonssons</sc> efterträdare, <sc>Peter Simon, M.
Christian Christophori</sc>. Här finns en kyrka, som är en av
de yppersta jag sett. I den finns en sten, som upplyser om
följande:

Fundatio Templ. Linc:<footnote>År 813 blev denna kyrka grundlagd under kung <sc>Björns</sc> regering.</footnote>

Anno Christi 813 fundatum est hoc Templum sub Rege
Berone etc.

Detta tempel är uppfört av fyrkantiga stenar, har två torn
och tre spiror. I detsamma äro begravna Hertig <sc>Johan</sc> av
Östergötland, den berömde Herr <sc>Ture Bielke</sc>, som nekades
att leva längre, likaså den framstående teologen Doktor <sc>Johannes 
Botwidi</sc>, fordom biskop. Den har dopfunt, gjuten av
koppar. Alla portar av järn. Förbi <i>Linköping</i> flyter ett
vattendrag, som kallas <i>Stångebroå;</i> tätt vid denna ligger den plats,
där Svenskarne tappert kämpade med Polackerna 1598.

Anno 1656 den 19 Juni hyllade man i <i>Linköping</i> som biskop
min vän, den vittberömde och bland de förnämste högt
ansedde <sc>Samuel Enander</sc>. Detta skedde dock ej med samma
hedersbetygelse som <i>Lybeck</i> hyllade <sc>B. Hanckenius</sc> 1648.

<i>Linköping</i> har näst intill kyrkogården ett kungligt slott av
tegel.

På väg från <i>Linköping</i> till <i>Halmstad</i> i sällskap med Madame
Grevinnan <sc>Liliana Kristina Mörner</sc> lämnade jag <i>Linköping</i>
den 3 Juli 1656.

Staden <i>Jönköping</i> är ganska berömd, dels för sina praktfulla
byggnader och gator, men särskilt för den Högsta Domstolen,
Göta Hovrätt, som där är förlagd, ävensom för det rätt starkt
befästa Kungliga Slottet därstädes. <i>Jönköping</i> vattnas av det
vatten, som på båda sidor innesluter staden, kallat <i>Wenderen</i>(<i>!</i>)

(<i>Venern</i>), som förmedlar båtfarten till och från <i>Vadstena</i>.
Här är överfarten från <i>Jönköping</i> till Västergötland och vidare.
Nota bene ett landskap i Sverige. — — — — — — — — — 
— — — — — — — — — — — — — — — — — — — 

Lägg märke till det kungliga <i>Brahehus</i> på ön <i>Visingsö</i>.

<i>Jönköping</i> har en träkyrka, men får inom kort en ansenlig
kyrka, byggd av tegelsten, om Gud så behagar. I staden bo
några framstående köpmän.

<i>Raunaas</i> (<i>Ramnås</i>) ligger på 1¾ mils avstånd från <i>Nisseröd;</i>
mellan denna gästgivaregård och den följande går gränsen
mellan Sverige och Danmark. Den visades mig av den
berömde hjälten <sc>Axel Lillie</sc> och var utmärkt genom en väldig
sten, kallad <i>Knepehald</i> belägen en fjärdingsväg från <i>Ramnås</i>.

<i>Giärde</i> — — — <i>Ör</i> — — — <i>Gislaved</i> — — — <i>Nisseröd</i> 
— — — <i>Ramnås</i> — — — <i>Dragerör</i> — — — <i>Halmstad</i>.

<i>Halmstad</i> är verkligen en mycket vacker och starkt befästad
stad, med kungligt slott, skilt från staden medelst mur och
vallgrav. Den ligger vid havet, den ena sidan begränsas av
<i>Nisse å</i>. Om denna och de båda övriga åarne heter det i
ordspråket: »<i>Eedt</i> (Ättran), <i>Nisse</i> och <i>Lage</i> tar månge man av
dage», i deras vattendrag. Stadens längd från Rolfs port till
Slottsporten 1.000 steg lång. Från porten vid hamnen (Porta
marina) till den andra 500 steg lång.

I dessa vattendrag fångas den mycket delikata lax, som
kallas hallandslax. Staden har en mycket ståtlig kyrka med
blytak. Kyrkoherde är den höglärde Magister <sc>Johannes
Cervin</sc>.

<i>Falkenberg</i> ligger 4 mil från Halmstad, en obetydlig stad, har
likväl en utmärkt hamn, i vilken skeppen tryggt kan förtöjas
för lastning. Dessutom har jag med Grevinnan <sc>Liliana</sc> varit på
säterierna <i>Sperlingsholm</i>, <i>Vapnö</i> och <i>Sanderum</i> (<i>Söndrum</i>) gård.

1657 den 21 Februari var jag i <i>Vadstena</i> slott — — — I en
kammare därstädes finnas fyra bildstoder med följande
inskriptioner:
<table>
<td r>I. <td>Nereis aequoreis inter celeberrima matres.<footnote>Bland mödrar åt havsgudarne är jag den mest berömda och jag, den
dödliga Adriana, har funnit nåd inför min make Bacchus. Jag är den alltid glada
och sköna ungdomsgudinnan. Den rena jungfruliga Diana, som bor i
skogarne. Gamle konung Gösta lade grunden, men kung Johan fullbordade
byggnadsverket.
</footnote>
<td r>II. <td>Mortalis Bacho placuiq. Adriana marito.
<td r>III. <td>Sum Dea perpetuo gaudens formosa juventa.
<td r>IV.<br><tab> <td>Sylvarum Cultrix Castissima virgo Diana est.
<br>Rex <sc>Gustavus</sc> Senior fundamenta jecit sed aedificia
perfecit Rex <sc>Johannes</sc> 1563.
</table>

Klostret är nu upplåtet till sextio stycken uttjänta soldater,
som där underhållas på dess inkomster. Var och en har sin
särskilda kammare, och kallas det nu Krigsmanshuset.

Det har en kryddgård och fruktträdgård, i vilken det heliga
trädet flädern även syntes växa. Där finns en skola uppförd
av tegel. Över dess ingång läses:<footnote>Detta hus är uppfört och ägnat åt vitterhetens kyska gudinnor. Ingen
som är avog i sitt sinne mot dem, får här inträda.</footnote> Haec Domus castis
exstructa dicataq. Musis, hanc nemo ingreditur, pectora amusa
gerens. 1576.

Staden har en förträfflig man till kyrkoherde, <sc>Samuel
Drysenius</sc>.

Vid överfarten till <i>Skänninge</i> ligger ön <i>Bro</i>, där man ser 16
stycken vattenkvarnar.

Anno 1657 den 9 September kom jag till <i>Norrköping</i>. Det är
denna stad, som Gud i sin vrede förödmjukat genom sin
tjänare <sc>Vulcanus</sc>. Elden har nämligen härjat dess tempel och
dessutom omkring 300 byggnader. En flod, som kommer från
sjön <i>Glanen</i>, rinner genom staden och faller ut i saltsjön, <i>Skären</i>.
Genom floden och sjön förmedlas sjöfarten mellan <i>Norrköping</i>
och det berömda gevärsfaktoriet och bruket för tillverkning av
andra föremål, <i>Finspong</i> i <i>Risinge</i>, beläget tre mil från
<i>Norrköping</i>. Finspong bebos av välborne <sc>Lovis de Geer</sc>. Han
brukar bjuda sina gäster ett öl, som legat lagrat under sexton års
tid, och som han kallar Morbroder. I Norrköping är ett
mycket ansett manufakturverk, där de som arbeta, alla äro Lovis
de Geers underlydande. Där tillverkas av mässing åtskilliga
redskap i en för visso utmärkt bruksanläggning. I <i>Norrköping</i>
finnas så många vattenkvarnar innanför stadsportarne, att de
dagligen fömala 361 tunnor mjöl. Den är den viktigaste
staden i <i>Östergötland</i> och belägen vid havsbukten <i>Bråviken</i>. För
närvarande har den två rådmän, borgmästare <sc>D. Daniel
Figrelius</sc> och <sc>Olaus Hisingh</sc>. Där finns nu en kyrka S:t
Johannes. Inom den vilar general <sc>Liliehöök</sc> och <sc>Erik
Oxenstierna</sc>, den store hjälten, vilkens adelsgods eller slott <i>Lindö</i>
syns i grannskapet. Det andra templet är nu en byggnad, som
får tjäna åtskilliga ändamål. Kyrkoherde är Mag. <sc>Claudius
Prytz</sc>, en man som här på platsen har stort anseende för
redbarhet och ädelhet. Kungliga slottet <i>Johannesborg</i>, befäst
med vallar och gravar, synes.

<i>Söderköping</i> ligger en mil från <i>Norrköping</i>. Om denna stad
(dessa städer) kan med sanning sägas: Den enas framgång är
den andras undergång. Ett vattendrag går igenom den och
förbinder den med <i>Bråviken</i>, genom vilken sjöfarten förmedlas.

Man finner därstädes en berömd källa kallad Ranutas källa,
det är en surbrunn. Man visar ock ett ansett
vävnadsmanufaktori och såpebruk. Där finnas två kyrkor och en kyrkoherde
Mag. <sc>Johannes Lothigius</sc>, en utmärkt man och allvarlig
lärare.

<i>Stegeborg</i> ligger 2 mil från <i>Söderköping</i>. Det kungliga slottet
ligger på bergshöjden och är omgivet av havet. — — — I
<i>Stegeborg</i> såg jag silvertrappan med figurer och inskriptioner.
»Vita brevis, ars longa. Disce bonas artes, alit omnis terra
peritor. Non est ullum humani infortunii solatium dulcius in
vita, quam ars.<footnote>Livet är kort, konsten lång. Lär dig det som är gott, hela jorden är en
erfaren läromästare. Ej finns någon tröst, som skänker mer lindring i
livets bekymmer än konsten.</footnote>

De sju fria konsterna äro uthuggna i trappans väggar med
verser etc. — — —

<i>Braborg</i>, av tegel, stället tillhör den berömde fursten, har
fyra bildstoder, är präktigt uppfört. På detta ställe såg jag
den svenske konungens lysande släkttavla uppritad i form av
ett träd. Till stället hör djurgård och <i>Braborgs</i> härliga
trädgård, som är fyrkantig och mäter femtiotvå steg på var sida.

<i>Vreta</i> kloster — — — <i>Torreby — — — Skänninge — — — 
Hov — — —</i> 

Adelsgodset <i>Liljeholmen</i> ligger ½ mil på andra sidan sjön
<i>Sommen</i>. På detta ställe ser man, utom andra nyttiga och
prisvärda byggnader, en nyligen uppförd byggnad uppdelad i
fyra kamrar, försedda med tre eldstäder. I den yttersta
kammaren, där sörpan serveras, »Rättssalen», presiderar påfågeln
och har två afrikanska tuppar som assessorer samt fyra
germanska tuppar som bisittare, biträdda av sex kamprydda gäss,
två ankor tjänstgöra som fiskaler. Som svarande alla de
svenska tupparna, intagna av beundran för kycklingarne och
deras mödrar. Dessa biträdas av kapunen som
försvarsadvokat, prydd med skarpa sporrar på benen. Denne befaller
också hushållerskan och tjänarinnan <sc>Inga</sc> att sätta fram maten
och göra i ordning sovplatserna. Övriga kamrar förbehållas
med obetingat medgivande de särskilda familjerna. Detta hus
är 44 alnar i längd och verkligen sevärt och präktigt. På
slottet finns en hund, som är så flitig att släpa omkring köttben,
som han hörde till kökspojkarne. — — — 

<i>Eksjö</i> är en liten stad med rena och jämna gator och på alla
sidor omgiven av vatten, som rinner ut i <i>Eksjön</i>. Ett utmärkt
kräftfiske.

<i>Wetelanda — — — Korsberga — — — Nybelle — — —
Åseda — — —</i> 

<i>Vexiö</i>. År 1657 12 Januari höll härstädes den
framstående matematikern och ädlingen, högvälborne och
högärevördige herr <sc>Henrik Gyllenancher</sc>, herre till <i>Brunsholm,
Ankarsrum</i> och <i>Ekeholm</i>, en lärd oration till ära för den ädlaste av
vetenskaper.

<i>Gammelstorp — — — Runserij</i>, 1 mil från <i>Gammelstorp</i>.
I denna socken på gården <i>Schallerup</i> är Med. Doctor <sc>Schalerus</sc>
född.

<i>Jönköping</i>. Hit är Göta hovrätt förlagd, som för
närvarande handhaves av högärevördige Presidenten, Riksrådet
<sc>Knut Posse</sc>, vice Presidenten högvälborne <sc>Erland Kafle</sc>,
Assessorerna välborne <sc>Johan Kyle, Bonde</sc> och <sc>Gripen,
Örnevingen</sc>, de höglärde medlemmarne <sc>I. C. T. Per Dober,
Carl Lundius</sc>, södermanlänning, Doktor <sc>Erik Druserius</sc>,
<sc>Jacob Litman, Mathias Brunsberg, David Josephi</sc>,
Sekreterare <sc>Olaus Gavid</sc>, Notarie <sc>Daniel Göransson</sc>, Aktuarie
<sc>Elias Alegren</sc>, Fiskal <sc>Bengt Jacobsson Örnebergh</sc>.

<i>Jönköping</i> har överflöd på ett läckert slags guldfiskar, som
fås i massor, en laxsort benämnd röding, som jag aldrig förut
sett. Härstädes är ock ett rätt ansett gevärsfaktori.

<i>Sande — — — Råby — — — Grenna</i>, kallas <i>Brahe-Grenna</i>
av sin patron, den högtberömde Greven <sc>Per Brahe</sc>.

<i>Örse — — — Omberg — — —</i>. Där bor för närvarande
Herr <sc>Mathias Belbitski</sc>, en ovanligt insiktsfull och förståndig
man, genom sin karaktär, bildning och sitt myckna vistande
utrikes en prydnad för landet.

<i>Hessleby — — — Lossa — — — Husby</i> fjord — — —
<i>Hinstorp</i> vid <i>Kjällmo</i>. Här vidtager <i>Närke</i>, och här ligga två
omtalta stenar:	<i>Klangesten</i> och <i>S:t Britas sten. — — — 
Svinevad — — — Sörby</i>. Nära <i>Sörby</i> finns ett stenbrott.

<i>Örebro</i> är ej så liten stad; visserligen har den endast en gata,
som går tvärs igenom densamma från öster till väster. Där
finns ett härligt kungligt slott, beläget mitt i floden, försett
med fyra torn som försvar mot fienden. Jag besökte det den
6 oktober 1659. I detsamma fanns en predikstol från
konungariket <i>Polen</i>, tagen som krigsbyte därstädes av allernådigst
Kung <sc>Karl Gustav</sc>. På sjön <i>Hjälmaren</i> förmedlas genom elva
stycken slussar skeppsfarten till <i>Torshälla</i>, som ligger 7 mil från
<i>Örebro</i>. Stadens vapen är inhugget i en sten innanför
stadsbron. Det är ett sådant, som var hederlig mans hustru
besitter, och förlänat dem av Drottning <sc>Margareta</sc>, efter vad som
berättas.<footnote>Bagge: Beskrivning över uppstaden Örebro 1785.</footnote> Templet är uppfört av fyrkantiga huggna stenar.
Över ingången till skolan läses: Suis<footnote>D. <sc>Joh. Rudb.</sc> från Närke biskop i <i>Västerås</i>, lät på egen bekostnad
infatta dörrar och fönster med huggen sten samt insätta galler, detta till en
erinran om, att han var född härstädes och här inhämtat grunderna till den
sanna läran och vetenskaperna.</footnote> sumptibus exstrui
curavit ea quae circa ianuam et fenestras ex caesis lapidibus et
clathras 1622 <sc>D. Johan. Rudbeccius Nericius</sc> Episcopus
Arosiensis in memoriam quod heic natus sit et verae religionis ac
bonarum litterarum posuit rudimenta.

Vid sidan om urnan för de dödas ben läses: »Her haffr Gud
gjort ret och like, Her ligger fattiga ibland de rike. I Högvise
kommer här, Sägen, Ho dräng eller Herre är». — — —

<i>Glanshammar — — — Fellesbo — — — Arboga</i> är en mycket
vacker stad — — — I <i>Arboga</i> är ett gevärsfaktori. Livlig
köpenskap råder därstädes.

<i>Gisslarbo</i>. Här är en plats, där köpmännen hejdas och få
erlägga tull. — — —

<i>Biörsebo</i>, är marknadsplats. — — —

<i>Falun</i> eller <i>Kopparberg</i>.

I <i>Falun</i> finnas två kyrkor och bo 2000 familjer. Familjen
kallas där Hustru och Bonde med husfolk. Genom staden går
ett vattendrag, som är så betäckt med virke, att man knappt
kan tro annat än att där är fast mark. Detta vatten eller denna
flod kommer från sjön <i>Varpen</i> och har utefter sin väg 160
stycken hyttor. Till deras drift fås ock kraft från en bäck, som
uppkommer av pumpvattnet från gruvorna. Ovannämnda
vattendrag svämmar vid Ersmässa över, men sjunker sedan tillbaka.
— — — Beträffande Falun observeras att därstädes äro sår i
huvudet curabla, ej endast sådana som trängt in i hjärnan, utan
även sådana där hjärnsubstansen trängt ut i såret. Andra
mycket vanliga sjukdomar därstädes äro epilepsi, apoplexier i
hjärnan, affecter- (oläsligt) i lungorna, gutta serena (starr) och
suffusioner, affecter i tarmarne och av hypokondrisk art,
gulsot, skörbjugg, retentio ur. et faec., melancholiae simplices.

Staden i sin helhet är uppdelad på två förvaltande
myndigheter. — Först Borgerskapet, som brukar handel och näring,
vars Magistrat för tillfället var Burggreven <sc>Rothoff</sc> med tre
andra Borgmästare, <sc>Bengt Hansson, Gert Låårman, Hans
Philip</sc>. Syndicus <sc>Henrik Koch</sc>, två kämnärer av vilka
<sc>Lorentz Franc</sc> var den förnämste.

Den andra curian ha bergsmännen, vilka höra till
Gruvstuvan vars Magistrat är bergskollegium i Stockholm. I detta
presiderar Högvälborne Herr <sc>Erik Flemming</sc>; på platsen
Landshövdingen, Bergmästaren <sc>Hans Philip</sc>, Inspektoren
<sc>Friedrich Swab</sc>, de tjugofyra gruväldste, gruvans sexmän,
konstmästaren, gruvskrivaren och fogdarne. Dessa alla
bergsmän äro delade i tre gångar (gäng), kallas par gångar, var gång
är delad i tjugofem par. Vart par har sexton fjärdeparter 16/4.
Äro så uti gruvan 1200 fjärdeparter. Av dessa importerar
Kronan varje år utav var fjärdepart till offer eller landgäld ett
skeppund koppar, sammanlagt 1200 skeppund koppar.
Härtill har Kronan till på köpet vart fjärde skeppund koppar av
allt som brukas. Skeppundet räknas och betalas med 107 dal.
kmt, som är nära 27 riksdaler.

År 1651 avkastade berget till Kronan 21000 skeppund
koppar, har ock avkastat 18000, och är den ordinarie avkastningen
12000 skeppund. Om icke så sker, måste man demonstrera
rationes probabiles, ob quas non. (Visa giltiga skäl, varför inte).
Kronan har på vart skeppund koppar elva daler s:mt förtjänst,
nota bene i forlön. Nota bene: På ett Kopparbergsskeppund
gå 2½ centner tysk vikt eller tyngre.

Den mest framstående bergsmannen, <sc>Anthoni Trotzi</sc>
skattade till Kronan 1651, då det stora gruvraset skedde, 299
skeppund koppar, drog 8000 riksdaler, själv sade han mig 12000.
— — — När bergsmannen levererar sin koppar till Kronans
våg, så får han av <sc>Depken</sc> Bokhållare en sedel till Kammaren,
där han kan få pengar, 107 dal. k:mt för skeppundet. Vill han
även sälja samma sedel till någon köpman i <i>Stockholm</i> eller
annorstädes, så står det honom fritt att göra det.

Berget i sig själv eller <i>Stora Kopparberget</i> har i förstone
kallats <i>Caperberget</i>, ty på detta ställe hade de, som bodde i
<i>Torsanger</i>, sina fäbodar. Och fanns det en bock, som ofta skrapade
och med foten uppkastade jord, som är röd observerad som
koppar, på grund varav de begynte grava och det kontinuerade,
tills det nu har blivit en sådan gruva, som väl kan kallas
Octavum Mundi Miraculum. (Världens åttonde underverk). 

— — —

I denna mirakulösa gruva nedsteg jag anno 1660 den 27
Februari — — —. Början utgöres av tre långa stentrappor, huggna
i hallen. Sedan kommer en 63 steg hög stege, en aln mellan
varje steg. Här står de fattiges bössa. Nedom stegen äro åter
två långa stentrappor, så kommer man på Taket, på vars högra
sida syns en fridlyst pelare med inhuggen krona. Bredvid den
var Sylterummet, — — —. Nu gicks en besvärlig väg över 
hallarne till Hundehålet, vid vars övre trånga ingång vid andra
Taket en stege tog vid av 34 stegs längd. Här tändes bloss och
gicks sinuosa via (en krokig gång) under tredje Taket till
Wattenhalsen, Carlsort, som eljes kallas Regeringsschaktet och
Rabben, där den skönaste och finaste malmen finns — — —.
Härifrån på höger hand till Smårummen, — — — 
Sothålsbotten, Pompegruvskorrigsta — — — och Stora priviligierade
krönta Pelaren, vilken består av den allra skönaste malm och
är tillräcklig för 16 års arbete. Nota bene: Denna pelaren
uppehåller hela gruvan och får icke vid livsstraff bearbetas.

Nu tillbaka igen till Rennerummen, Mellanrummen — — —
Bandbottnen — — — Våtskäggsbottnen — — — Blötväggen,
Drängestaggerummet — — — Blankestöten — — —. Nu snett
tillbaka igen till Skenkeborshalsen, Spännehalsen,
Knektestöten — — — Lusenborg (där gruvdrängarne ligga om natten
för röks skull, när i gruvan brännes). Här behövdes icke blossen
längre utan gicks i dagsljuset till Långebro,
Hårdmalmsrummet, dädan på höger hand gick ett hål till Mårdskinnsrummet.
— — — Nu kom jag till översta Taket igen, som jag gick ned
för klockan sju.

Klockan sju gick jag ned och kom upp, då hon slog nio, gick
continue det starkast möjligt var. — — —

Djupet är mitt i gruvan ett hundra en famnar, vilket
lantmätaren, som är ingeniör på samma ställe, sade. — — — Alla
linorna, som äro i de vindspelen, som äro uppe vid gruvorna,
äro av oxhudar, till vilka linors renoverande vart år utgöras
600 oxhudar, belöper sig på var fjärdepart ½ hud, dessutom
ger var fjärdepart en marker smörjister, det gör 1200 marker
ister, men nere i gruvan äro alla i stället järnkedjor till
handvindspelen för hettans skull. Vart år göras fyra linor nya till de
största vindspelen, som äro i pumpgropen, till var sådan lina
åtgår 160 oxhudar, kan understundom hålla 120 famnar i längd.

Vart år måste de ha till gruvan, som genom älven nedflottas
tjugo mil, 60000 stafverom ved. När i alla rummen eldas och
brännes, då måste det finnas trehundra famnar ved tillstädes.
När i alla rummen arbetas, äro där tillstädes 200 gruvdrängar.

När malmen kommer från gruvan, föres den först på
kolrosterna, där den brännes och kan en sådan kolröste, som är rätt
stor, bränna ut på sex veckor, kan en stor röste väl vara ettusen
kärror full. Och kallas de, som detta hantera, rostvändare.
Och äro här och där omkring berget kolroster i hundratal.
Ifrån kolrosterna föres malmen till hytterna och göres till
skärsten, vilket av smältarne förrättas. Hytterna äro när och
fjärran omkring tvåhundra stycken. Vart år måste de ha
200.000 stigar kol, var stig håller tolv tunnor, stigen (kostar) 9
marker k:mt. Ifrån hyttorna köres den till vändristerna, där
den åter på nytt slås i stycken och vändes, somligt slag på sju
och somligt slag på nio eldar efter som den är fin till. Dessa
arbetare kallas ock rostvändare. Sedan skall den åter tillbaka
till hyttan igen, där den åter smältes om och göres till koppar.
Nu föres den till vågen, och därifrån till <i>Avestafors</i>. Till
hyttorna behövs ved som är alnelång och tillsammans med kol.
Men till rosterna kan veden vara famnelång.

En flitig bergsman kan före sju veckors slut ha koppar.

I gruvan faller vitriol. I kolrosterna vitriol och svavel och
till och med skön drypsvavel om sommaren. Stundom
uppstår i gruvan och kolrosterna en tjock rök och dimma, att man
knappt kan se 16 fot långt framför sig, och är den röken mycket
ond, för vilken salig Herr <sc>Johan Berentz</sc>, Landshövdingen,
ville varna Drottningen <sc>Kristina</sc>, då hon svarade honom:
»Gud låte aldrig sådan rök tryta».

Rex gloriosae memoriae <sc>Gustavus Adolphus</sc> stod en gång
nere i gruvan och besåg den, och hänförd av beundran sade han
till Rikets Herrar: »Var finns väl en potentat, som har ett
liknande palats, som vi nu befinna oss i», ty det sken nedom,
ovanom och omkring dem av rena kopparn. — — —

Gruvan är belägen öster om staden i provinsen <i>Dalarne</i>.
Denna och angränsande platser i <i>Bergslagen</i> har så stora behov
av livsmedel, att den nästan är som en avgrund att fylla med
dylika, som anmärkts av den högtberömde (Landshövdingens)
ställföreträdare och Riksrådet <sc>Lorentz Creutz</sc>, som anfört
att under loppet av ett år infördes hit 63000 tunnor spannmål
och 8000 oxar. — — —

Omkring sjön äro belägna de fem socknarne <i>Mora, Leksand,
Rättvik, Orsa, Lima</i>. — — — Inom fyra timmars tid pläga vid
ljudet av kyrkklockan i <i>Mora</i> tiotusen lättbeväpnade män
sammankomma. Sina skatter erlägga de i skogsprodukter.
När de fira gästabud, så för var och en med sig sina
anrättningar i ränseln, men vad som tarvas för ölbrygden, skicka de i
förväg, så att genom sammanskott något besvär och tynge ej
måtte uppstå. Några maträtter, säregna för dem och
landskapet, ha de, nämligen messmör eller messmörsblandning,
rovestamp, brödsulie (?), ärtstönja.

Dalkarlen har god kroppskonstitution och präktigt utseende,
tack vare hårt arbete och den kost han njuter. Ett sällsynt
exempel på sämja och trofasthet; ingen skulle vilja handla som
förrädare mot en annan vare sig genom lockelse om pengar eller
hot om straff. Han ledes av kärlek och vänskap för sin konung
och styrelse, men ej genom auktoritet och maktbud.
Dalkarlarne hålla mycket av privilegier, som jag vet från mitt
umgänge med den berömde hjälten, Herr <sc>L. Creutz</sc>. — — —

De i hög grad fosterlandsälskande Dalkarlarne finna sig ej
i något våldförande av rätten, framför allt tåla de inga nyheter
i förvaltningen. Svärdsjöborna och folket i angränsande
trakter erlägga sin skatt i kol. — — —

Anno 1660 den 21 Mars lämnade jag <i>Falun</i> och kom till
<i>Strand</i> över sjön <i>Tisken</i>. — — —

<i>Oppbo</i>. Här svämmar floden över så våldsamt vid
Eriksmässa omkring den 13 Maj, — — —. Om Dalfloden ha de
följande ordspråk: »Om Eriksmässa då kommer Dalkarlen». —

<i>Hedemora, — — — Gråd</i>, med ansedd gästgivaregård. — — —

<i>Avestafors</i>, en liten köping med myntverk. Härvarande
mynteri är högeligen värt att ihågkomma och är uppdelat på
tre byggnader.

I. Garmakeriet kallas det, där kopparn smältes om första
gången, sedan den kommit från berget och göres till tunna
kakor, som kan bliva nittio, av vilka den allra sista kallas Kungen.
Degeln, som kopparn smältes uti, är knappast 1½ aln djup och
upptill omkring 2 alnar bred, nedåt spetsig och uppåt vid, dock
kunna plattorna vara 3½ aln höga, på varandra lagda. Uti en
degel gå 7 eller 8 skeppund koppar. Uti detta hus äro 10 stora
skorstenar, dubbla och somliga tredubbla. Mitt över huset går
vattnet genom stora breda kistor (rännor), vilka driva de hjul,
som draga bälgarne till garmakeriugnen och deglarne, så ock
de vattenhamrar, som räta ut tjugodalersplattorna — — —.
Här slås ock plattor till kittlar och husplåtar. En garmakares
lön kan uppgå om året till 1200 daler kopparmynt.

II. Är nya mynteriet, där slås plattorna ut till 2(0) daler, 5
daler, 10 daler, 20 daler, och 25 daler k:mt, vilka äro de största
plattor som slås här vid forsar och fall i <i>Sverige</i>. Uti detta hus
smältes kopparn om på nytt, och när den blir som en tunn gröt
öses den opp med en slev och slås i mått eller form, som är gjord
av lera, och sedan den väl har stelnat, men ännu är glödande och
het, bringas den under vattenhammarne, vilka slå dem så tunna,
som de skola vara. I detta hus klippas de ock, till dess de få sin
tillbörliga vikt, vilket kvinnfolk mestadels gjorde, när jag var
där. Var tionde markplatta är 5 mark i vikt. — — —

III. Mynteriet, där halvörena klippas och kallas detta
huset Klipparestugan. I detta hus lät jag väga mig, och vägde jag
10 lispund. Här är ock ett hus, i vilket nyligen inrättats ett
Trådmakeri, där koppartråd drages, vilken innan den blir
färdig skall den fyra gånger havas i elden och två gånger smörjas.
I detta hus är ock att se, hur järn drages ut i smala, långa
strimlor. Här borras ock stycken (kanoner). Här slås stämplar på
plattorna. Här drages ock kopparn ut i tunna, långa skivor
mellan två hjul, där Kronorna stå på ena sidan och Lejonet på
den andra, som äro tecknen på mynten och sedan klippas i
halvören. — — —

Platsen har en vacker kyrka, vars yttre är målad i grå färg
med inlagda vita streck, spåntak. Valvet vilar på tre pelare i
kyrkans mitt. På taket synes årtalet 1654. Arbetet säges vara
utfört och färdigt på tre år. I den lilla staden — — — bo 
endast arbetare vid mynteriet. Dessutom bo därstädes
Myntmästaren <sc>Isak Koch</sc> och Inspektorn <sc>Lars Rothoff</sc>.

<i>Folkärna — — — Brunbäck</i> en utmärkt gästgivaregård, där
är ock bro över »Dalkarlen». Här erlägges tull av dem, som
forsla varor över. Här börjar den skog, som kallas <i>Långheden</i>.

<i>Nykrog</i>, här går gränsen för <i>Dalarne</i> och <i>Folkärna</i> socken och
vidtager <i>Vestmanland</i> och <i>Färnebo</i> socken.

<i>Broddebo</i> genom skogen <i>Brodskäggen</i>.

<i>Sala</i>. År 1660 den 5 april kom jag till <i>Sala</i> — — — som har
10 stycken regelbundna, men smutsiga gator, ett vackert torg,
men utan köpvaror. Borgarne leva mest på jordbruk.

— — —

Alla de som här bo, äro antingen borgare, vilkas Magistrat
äro två borgmästare, som äro <sc>Peder Hansson</sc> och <sc>Anders
Pedersson</sc> vid tillfället för mitt besök. Item hava de ock
deras kämner, som var onsdag håller underrätt. Eller Bergsmän,
vilka antingen äro privatkarlar och ha sitt bruk här och där i
backarne, bränna små hålor och låta vända om och lässa
samman det bästa av gammaldags arbete, eller och Bergsmän som
i rotelaget äro. Desse äro fördelade i fjorton rotar, och i var
rote äro åtta bergsmän — — — Dessa hava till sitt underhåll
av Kronan var och en, som hel del haver, fyra tunnland åker
och tolv lass äng, item en så stor plats till hästhage, som fyra
tunnland åker. Utav dessa har Kronan till inkomst var
fjärdedel av allt silver, som där faller. Dessas Magistrat är
Bergscollegium i Stockholm och på platsen Bergmästaren <sc>Johan Otto</sc>,
Inspectoren <sc>Albert Behm</sc> och Probermästaren, de tolv
nämndemän, vilka de kalla sexmän och vilkas tecken äro tolv
långskaftade yxor, som hänga i gruvstugan på väggen till vänster.
I gruvstugan innanför dörren på vänster hand mitt för stod
upplagt ett malmstycke på fyra skeppund på en järngaffel, och
för övrigt på hyllorna omkring låg en hop stycken av malm.
På stora fyraskeppundsstycket stod 1654. Denna gruva, för
vilken detta ställe är berömt, har nu huvudsakligen tre schakt
i bruk, Knekteschaktet, Makalös och Drottningschaktet.

I. Knekteschaktet. Detta schakt är 88 famnar djupt. I
detta brytes nu ingen malm. — — — I detta schakt finnes en
fördämning att se, sammanhuggen av stockar, som hindrar
vattnet att flyta ned i Makalös.

II. Det andra schaktet är Makalöset, vilket är det förnämsta
och allra djupaste hål — — —. Här kan ingen se något i dessa
schakt utan bloss — — —. Den är delad nere uti fyra parter:
Stora orten och Litsla orten, Öster- och Västerorten. Hennes
djup är 130 famnar rätt ned, — — —. Vart dygn d. v. s.
natt och dag makas här på tillika 10 stavrar rund ved; arbetet
förrättas här av 28 gruvedrängar, vilka var och en har 15 daler
k:mt i månaden. De gå blotta och nakna där nere i träskor.

III. Vid tredje hålet, kallas Drottningschaktet, vilket för
några år sedan påbörjades och skall brännas, till dess det kan
nå ned i Makalösen, vilket de trodde kunna ske till diem
assensionis Mariae<footnote>Marie Himmelsfärdsdag.</footnote> eller senast till Mickelsmässa. I denna gruva
gick jag ned den 8 april och gick framme vid den sidan, som
vetter mot Knekteschaktet. Kom så ned i Sandrymningen, — —
till Siölen — — — dädan in på Herr Stens Botten, — — — 
Jutehyllan — — — Trapperymningen, — — — Eljes är här
ock överallt många små hål, som de kalla gruvor, men äro av
ringa värde. Såsom en de kalla Nygruvan — — — Item
Käringegruvan — — —

Här faller en giftig rök, så att de, som passa på elden, både
bli skälvande, surögda och sjukliga, så att de ej länge kunna
stå ut att arbeta här. Dessa kallas smältare och äro åtta
stycken och hava vardera 15 daler k:mt i månaden. Varje
smältare har ock en dräng. I dessa hyttor arbetas från klockan
sex om aftonen till 10 slår om dagen. — — —

Inspector här över är Probermästaren, vilken av var
smältning, item drivning samt och malmen har sitt Prov och
dessutom som de sade, var dag till lön 5 riksort.

När nu malmen är driven till silver, och det har blivit rent i
drivhästen, levereras det in på Proberkammaren och förvaras,
och erhålla de sedan, som det inleverera, för var lödig mark
silver i betalning av Kronans myntare i Stockholm 6 riksdaler
i silvermynt, gör 9 daler s:mt. För var lödig mark, vilken
håller vikten 16 lod runt Nota bene. Sedan skall åter silvret i
de sista dagarne i var månad smältas om och i drifthästen
fineras, och då går det bort av var lödig mark ett lod, som
Probermästaren själv sade, därför får man väl tro det.

I Proberkammaren är att se två stycken proberugnar samt
åtskilliga förnäma rappa vikter, åtskilliga deglar, åtskillig
slags malm från alla slags gruvor och andra hans instrumenter.

— — — 

Den 10 april begav jag mig härifrån till — — — <i>Terna
 — — — Gestered — — — Gran — — — Bålsta — — — 
Tibelle — — — Stäket</i>.

<i>Stockholm</i>. Till denna kungliga huvudstad kom jag i Jesu
Kristi namn år 1660 den 13 april — — — 

Först beträdde jag den norra förstaden, vanligen kallad
<i>Norre Malm</i>. — — — I väster begränsas den av sjön
<i>Mälaren</i>, i öster av saltsjöviken och bäcken, som utflyter i nämnda vik,
också finns en liten bäck som skiljer <i>Gamleholmen</i> (<i>Gamle
skeppsholmen</i>) härifrån, i söder strömmen, som flyter från <i>Mälaren</i> i
saltsjön; i norr utgör en uppsatt inhägnad av rödmålade pålar
ett slags gräns, utanför vilka dock finnas två slott, det ena
<sc>Carl Carlsson Gyllenhielms</sc> och kallat <i>Carlberg</i> och det andra
<i>Rörstrand</i>, tillhörigt greve <sc>Wittenberg</sc>. Bredvid dessa ligga
åtskilliga bruksbyggnader, i vilka man bränner tegel, likaså ett
stort hus av tegel i vilket bryggas öl. I längd mäter detta
<i>Norrmalm</i> 1.760 steg, d. v. s. vanliga steg, som man går på
gatan, ty från de första husen till den gata, som kallas
Drottninggatan, som av alla är den rakaste eller mest regelbundna,
till det borgarhus, som kallas Kolbrännarens, är 200 steg,
därifrån till Barnhuset 300 steg, därifrån till förre sekreteraren
<sc>Andreas Gyllenklos</sc> slott 320 steg, därifrån till slutet på
<i>Brunkeberg</i> 720, och slutligen till <i>Mälaren</i> 220 steg. Summa
som ovan. Dess största bredd är 1.320 sådana steg. Från
bron som leder till <i>Munkelägret</i>, bron oräknad, fram till
<i>Drottninggatan</i> är 500 steg därifrån till <i>Hötorget</i>, beläget vid foten
av <i>Brunkeberg</i> 320 steg, därifrån till bäcken, d. v. s. ända till
gränsen av denna förstad 500 steg. Summa som ovan. Denna
förstad, räknat från norr till söder, delas av <i>Brunkeberg</i> i två
delar, den västliga och östliga. Den västliga har utom
<i>Drottninggatan</i> fyra långa gator och 17 stycken små, 3 stycken
väderkvarnar inom området och en liggande utanför på en
angränsande höjd. De övriga byggnaderna i denna del äro,
förutom adelshusen, Barnehuset, där fattiga och föräldralösa
barn få uppfostran, en rätt vacker byggnad, som mäter 80 steg
i längd, närmast denna ligger <sc>Gyllenklos</sc> slott, därpå följa
frånsett några mellanliggande byggnader riksrådet <sc>Seved
Bååts</sc> slott, nuvarande fältmarskalken <sc>Gustaf Horns</sc>, item
nuvarande fältmarskalken <sc>Torstenssons</sc>, vilka båda två äro
täckta med koppar, Herr Greve <sc>Jacob de la Gardies</sc> och
<sc>Ebba Sparres</sc>, till en del täckt med koppar, item Herr
Ärkebiskopen <sc>Lenaeus’</sc>. På <i>Brunkebergsåsen</i>, som den gamle
<sc>Grundel</sc>, politieborgmästaren, låtit genomskära på två ställen
äro 4 stycken väderkvarnar och ett träkapell med spira, samt
kyrkogård, likaså ett vakttorn med spira uppfört av trä, och
avsett för nattväktarne att därstädes observera, vad tiden
lider. På vänstra sidan vid åsens fot, där två genomfarter
finnas, ser man <i>Hötorget,</i> bredvid vilket ligger ett fält för
ridövningar kallat Riddarbanan. Denna bana är i längd 260 steg,
men i bredd 96, d. v. s. själva övningsfältet. Huset uppfört
av sparrar mäter 72 steg i längd. Där samlas åskådarne av
tävlingsspelen. Invånarne i denna stadsdel ha en rätt vacker
kyrka, kallad S:t Clara, — — —.

Den östligare delen av <i>Norrmalm</i> på andra sidan
<i>Brunkebergsåsen</i> har tre långa gator, av vilka den ena vanligen kallas
<i>Regeringsgatan.</i> Här finnas 14 korta gator. Efter denna del
är S:t Jacobs kyrka uppkallad, i vars tak är utskrivet årtalet
1642. — — —. Utanför norra och östra kyrkogårdsmuren
är kungliga trädgården, vilken prydes av en koppartäckt
tegelbyggnad, kallad Lusthuset. Att gå denna trädgård i längd
fordras 260 steg och i bredd 152. Där finns ingenting
märkvärdigt. Söder om kyrkan och mitt emot densamma ligger
nuvarande marskalken, greve <sc>Jacob de la Gardies</sc> slott,
den ståtligaste av alla Stockholms byggnader, — — —. Jag
tillstår, huset är, som det tillhörde en furste.

Till höger om detta har Fältmarskalken Greve <sc>Axel Lillie</sc>
uppfört sitt ingalunda tarvliga slott täckt med mörkt
glaserade tegelpannor, — — —.

Söder om <i>Brunkebergsåsen</i> finns i denna stadsdel ett torg,
där ett minnesmärke, helgat drottning <sc>Kristina</sc>, på ett
kungligt sätt pryder platsen, nämligen Triumfbågen eller en ståtlig
portal, som på vardera sidan är förenad med mindre sådana.
Denna berömda port är uppförd 1650 vid drottning Kristinas
kröning. Det inre är bastant uppfört av trävirke, det yttre
av väl sammanfogade stockar, alltsammans slutligen beklätt
med väv och papp samt på sin yta beprydd med avbildningar
av fältläger, drabbningar, segrar och med all den krigiska
utrustning, som höves allt detta, och när man har den framför
sina ögon, ser den ut, som den vore huggen i gråsten. Den
mellersta eller största porten mäter 15 nordiska fot i bredd, de
andra två äro vardera 9 fot breda. I längd hålla de 27 fot. — — —.

Vid detta torg ligger ock Kämnersrätten, likaså ett fängelse.
— — —.

I vidsträckt bemärkelse räknas till <i>Norremalm</i> även <i>Gamla
Skeppsholmen eller Gamla Amiralitetet, Ladugårdslandet</i> och
<i>Munklägret</i>, om vilka särskilta delar vidare i det efterföljande.
Östra delen av denna förstad upptar <i>Gamla Skeppsholmen</i>. —.

På denna holme äro efterföljande hus huvudsakligen att se.

I. Gamla Amiralitetet, ett större stenhus med en spets,
taket täckt med koppar. Detta tillhör nu salig <sc>Hans
Wachtmeisters</sc> arvingar.

II. Fältmarskalken <sc>Robert Douglas’</sc> hus. Ett nytt,
vackert hus täckt med koppar, helt vitt, till en stor del av huggen
sten. På detta en port så hög, att en Piquenerare kan gå genom
huset och hålla sin pik rakt upp.

III. Sekreteraren, välborne <sc>Nils Tungels</sc> hus. Ett skönt
tegelhus med huggna lister och ramar och koppartäckt, över
husets dörr på en svart alabastersten står efterföljande:

<poem>Regina<footnote>Drottningen över detta nordliga folk har skänkt grunden och koppartaket till detta hem. Detta betygar N. T. i denna sten, på det eftervärlden ej må kunna glömma det.</footnote> arctois gentibus quae inperat hisce
Aedibus et fundum et cuprea tecta dedit.
Testatur Saxo Nicolaus Tungel in isto
Ne sua posteritas demeninisse queat.</poem>

Förutom dessa finnas där två stenhus, det ena är täckt med
svart glaserad taksten, det andra med vanligt tegel. Det ena
hör Herr <sc>Gustaf Bielke</sc> till. Eljes ser man här ock några
vackra träbyggnader, av vilka en hör Riksskattmästaren
<sc>Herman Fleming</sc> till. Den andra hör <sc>Arvid Forbus</sc> till, vilken
ock nu strax därintill låter bygga sig ett stenhus.

Här utmed ändan mellan denna Gamle Skeppsholmen och
en liten stenklippa, som ligger litet längre ut i sjön, är en
gammal hamn, varest de kunna lägga till med jakter, — — (?)
och skutor. Emellan föreskrivna holme och klippa är en
stenbrygga, 60 steg och en flottbro, 20 steg lång. På stenklippan
ligger en liten korsträkyrka, rödfärgad, som kallas
Fyrverkarekyrkan, 40 steg lång — — —. Utanför <i>Gamla
Skeppsholmen</i> — — — i östernorr ligger <i>Ladugårdslandet</i> — — —.
Ifrån Malmen skiljes den västra ladugårdslandsändan genom
en liten bäck eller smutspöl, som flyter ut i saltsjöviken, —
— —. På denna trakt finns ej mycket av synnerligt värde,
utan största delen är gemena kyffen och små hus; här äro
eljes 9 stenhus, av dem är ett Kronans provianthus. Ett av
dem är för närvarande <i>Sperlingens</i>, ett tyske Bagarens. — — —

— Greve <sc>Ture Oxenstiernas</sc> av trä, spåntäckt med sin sköna
trädgård. <sc>Åke Hansson Ulfsparres</sc> nuvarande hus av trä
med sin sköna trädgård. Item Kronans stora, nya trädgård.
— — —

På detta <i>Ladugårdsland</i> äro 4 långa gator och 13 tvärgator.
På torget står ett stort brädskjul, i vilket fyrverkarne arbeta.
— — —.

Väster om <i>Norrmalm</i> ligger i <i>Mälaren</i> den ö, som kallas
<i>Munkelägret</i>, — — —, har två broar, genom vilka den står i 
förbindelse med <i>Norrmalm</i>, av vilka den största går mellan
klippan och Norrmalm och mäter 220 steg i längd, men den andra
sträckande sig från klippan till <i>Munklägret</i> håller 160 steg.
— — —. På stranden mitt emot <i>Norrmalm</i> finnas några
byggnader, den viktigaste av dem är ett tegelhus, som tillhör <sc>Ebba
Brahe</sc>, dessutom ett trähus, som bebos av överkocken hos
Greve <sc>Magnus de la Gardie</sc>. Två väderkvarnar ligga på
berget. Mitt på ön finnas några nya trädgårdar och
fruktträdgårdsanläggningar. På andra sidan om nämnda ö ligger
ett tegelbruk.

För att nu återvända till <i>Norremalmstorg</i> så hindrar
strömmen, i vilken en liten ö ligger, denna förstads förenande med
staden. Själva ön är som en triangel med trubbig vinkel,
i bredd är den 187 steg, och till vänster om gatan leder en bro,
123 steg lång, till kungliga borgen. På ön finns en enda gata,
vid vilken ligga 6 stenhus av tegel på högra eller västra sidan,
men på andra sidan 5 stenhus och ett, dels av trä, dels av tegel.
Två, som ha koppartak, tillhöra det ena den högtberömde
riksdrotsen Greve <sc>Per Brahe</sc> och det andra någon av
<sc>Flemingarne</sc>, item av de övriga det kungliga silvermynteriet,
där finnas ock fyra väderkvarnar. — — — Alla invånarne i
nu beskrivna stadsdelar utgöra tillsamman 7 kompanier eller
fännikor (signa militaria), till varje fännika höra 220 man jämte
tjänare. Själva staden <i>Stockholm</i> är nu liksom delad i två öar.
Av dessa är den västligaste minst och belägen i Mälaren,
förbunden med den andra genom en bro, 40 steg lång. Denna ö
kallades fordom <i>Gråmunkeholm</i>, men nu <i>Riddarholmen</i>, på den
finnas åtskilliga adeln tillhöriga byggnader, — — — den
storartade borg som tillhör Herr <sc>Carl Wrangel</sc>, påbörjad
för 9 år sedan, men ännu ej helt färdig — — —, det nyligen
uppförda mycket ståtliga slott, som tillhör den högtberömde
<sc>Schering Rosenhane</sc>. Det ligger på bergshöjden. — — —.
Väster om och nedanför nu beskrivna slott är ett litet
tornbeprytt tegelhus. Dessutom är på denna ö beläget nuvarande
Tygmästaren, Greve <sc>Erik Stenbocks</sc> hus av tegel, täckt med
koppar. Härpå följer Greve <sc>Johan Oxenstiernas</sc> slott,
— — — har kopparspira. Dessutom två hus av tegel, av
vilka det ena tillhör Greve <sc>Gustaf Banér</sc> och <sc>Molhammer</sc>(?);
det andra bebos av kyrkans lägre prästerskap.

Följer nu beskrivning av den ö, på vilken själva staden är
uppförd, till största delen dessutom med konst på pålverk och
stockverk. — — —.

<i>Slussen</i> mellan bägge sjöarne mäter i längd 95 steg, i bredd
13. — — —. I slussen på sidan av muren sitter en sten med
<sc>Clas Flemings</sc> vapen uthugget. Mitt emot den, på andra
sidan av slussen, sitter också en sten med nästan oläslig skrift,
vars innehåll är, att <sc>Clas Fleming</sc> låtit renovera och stensätta
den 1647.

<poem>»<sc>Flemingens</sc> magt och <sc>Grundelss</sc> mod
Haffr byggdt denna slussen good»</poem>

— — —.

Ståtligast ter sig <i>Stockholm</i> vid hamnen och <i>Skeppsbron</i>,
ty de största handelsfartyg kunna med full last förtöjas och
lossas vid den träbrygga, som är uppförd vid stranden.
Skeppsbron håller 12 steg i bredd, men 500 steg i längd. Vid brons
slut vidtager strand utan bro. Denna strand mäter i längd
250 steg till kungliga slottet. Även vid denna strand kunna
skepp lägga till och förankra. Troligen är i få av Europas
städer något sådant möjligt. På flera ställen i själva staden
stå brädskjul för hästar, såsom vid <i>Nya Riddarhuset</i> och
<i>Bryggargatan, Nygatan</i> och annorstädes.

Från kungliga slottet, vars kvadratiska sidor vardera mäta
240 steg, kan man behärska staden <i>Stockholm</i>. Denna
kungliga bostad är ingalunda obetydlig, i söder och väster omgiven
av valv och grav, i öster endast av mur, i norr av strömmen.
— — —.

Där den södra och västra delen av byggnaden stöta samman
är högt uppe en för sig liggande borggård, 26 steg lång och 16
bred, på vars västra sida är rikssalen och ett högt, vitt torn
med kopparspira på, som kallas Tre Cronor, därför att på
översta spetsen sitta liksom i en triangel av järn tre stora
förgyllda kronor, och mitt emellan dem går upp en lång stång på
vars översta ända riksäpplet sitter, förgyllt och med sitt kors
över.

På detta torn äro över varandra fyra omgångar stycken
(kanoner) till hela slottets defension, men nu icke till mycken
nytta. — — —.

Rikssalen är på västra sidan av slottet och vetter i söder
med en sida mot bollhuset. — — —.

På södra ändan utanpå gaveln, som enbart är uppmurad av
täljsten stå av sten uthuggna i djupa nischer å gaveln på högra
sidan Prudentia<footnote>Klokheten.</footnote> — — —. På vänstra sidan Fortitudo<footnote>Tapperheten.</footnote>
— — —. Mitt över denna står Justitia<footnote>Rättvisan.</footnote> med svärdet och
— — — över hennes huvud på gavelns översta (del) står
vasen av järn, förgylld, på vars översta ända står förgyllda
slutna kronan och ovanpå kronan riksäpplet. N. B. under
rikssalen är rustkammaren, lika lång. Mellan Prudentia och
Fortitudo stå två lejon som hålla Sveriges rikes vapen. — —.

Under detta vapen mitt emellan två fönster på väggaveln
står: Deus Protector Noster.<footnote>Gud vår beskyddare.</footnote>

Rikssalen är 80 steg lång och 23 steg bred. Vid övre
gaveländan, ett steg högre än det andra, golvet. På gaveln mitt
under loftet står i blå botten: Gloria Altissimo suorum refugio
(Ära vare den högste de sinas tillflykt). På höger hand, när
man går in i salen, står överst: Magnus Ducatus Findlandiae
(jämte vapen) etc. — — —.

På östra sidan residerar överståthållaren. Här är ock
Cancellikollegium, det nya och det gamla kansliet. På västra
sidan i de nedersta logementerna hållas Cammarkollegium,
Räknekammaren, Tullkontoret, Bokhålleriet, item
Krigskollegium och allt vad därtill hörer. N. B.: på samma västra
sida hålles Hovrätten, Bergskollegium etc. — — —. Allt
på den sidan nedom yttersta muren är som en trädgård eller
gräsmattor med en hop askar, satta i runddelar och utefter
muren — — —.

I södra sidan av graven nedanför slottet är lejonkulan med
ett lejon i, som blev sänt till drottning <sc>Kristinas</sc> kröning. — —.

Eljes äro andra förnäma hus, såsom ett täckt av koppar vid
Järntorget, kallas Tre Kronor, är 60 steg långt, vetter med ena
ändan mot skeppsbryggan och står på den ändan uthugget tre
kronor.

Kansleren <sc>Axel Oxenstjernas</sc> hus vid <i>Kyrkbrinken</i>, av
huggen sten, här och där utskuret, koppartäckt, ovanpå taket
på grönfärgade fötter stå fem förgyllda riksäpplen. Här äro
många herrehus, vilkas vapen jag ej kunde känna. I trånga
gatan vid slottet äro två små koppartäckta hus — — —.

Strax innanför <i>Norreport</i> på <i>Västerlånggatan</i> till vänster,
när man går in genom porten, är en gård med tre stenhus, kallas
Banco, där man mot pant ger penningar ut till låns mot 6
procento om året, uppbyggt för två år sedan.

<i>Nya Riddarhuset</i> tvärt emot <i>Gråmunkeholm</i>, ännu icke fullt
färdigt, långt 57 steg.

Eljes är här överallt i staden och särskilt utmed stranden
av sjöarne sköna stenhus. På <i>Bryggaregatan</i> äro Hertigens hus
och Fru <sc>Catarina Bååts</sc>, Doktor <sc>Scalerus’, Björneklos,
D. Montelii</sc> eller <sc>Lagerkronas, Rosenborgs</sc>.

På <i>Nygatan</i>, Herr <sc>Lars Kagges</sc>, Apoteket Ängelen, Lilla
Apoteket eller Apan, <sc>Resonii</sc> boklåda.

På <i>Vesterlånggatan:</i> Doktor <sc>Erik Emporagrius, Lars
Skytte</sc>.

På <i>Trångsund</i> vid torget: Stora Apoteket.

På <i>Svartmannagatan</i> vid <i>Tyska brunnen</i>: Tyska Apoteket,
C 4(?) Här bor underståthållaren, och är här när <sc>Carl
Carlsson Gyllenhielms</sc> hus.

På <i>Östra Långgatan</i>: Sekreteraren <sc>Tungells</sc> hus. N. B.
På valvet å detta hus å den sidan, som vetter mot <i>Östra</i>
<i>Långgatan</i>, står skrivet. Fac<footnote>Gud låt mig kunna gagna alla, ej skada någon, älska de goda och hava
fördragsamhet med de dåliga.</footnote> me Deus posse cunctis prodesse,
nemini nocere, amare bonos, tolerare malos. Över dörren mot
Köpmangatuändan står: Nihil<footnote>Ingenting står i ständigt flor, levnadsåren följa på varandra, möda och
arbete hemma, förfarenhet ute i livet, bådastädes fromhet 1631.</footnote> semper floret, aetas succedit
aetati, domi labor foris prudentia, utrobique Pietas 1631.
Logementerna, en stor del, äro med sköna latinska sentenser skrivna
ovantill. Här bodde justitie borgmästare <sc>Johannes Prytz</sc>.
På <i>Köpmannagatan</i> är <sc>Ignatius Meiers</sc> boktryckeri och hus.

Tre torg äro här. <i>Stora Stadstorget,</i> vilket är i längden 120
steg. På detta är Corps de Guarde, kantigt murat, med
kopparspets på. Här bredvid är kåken med sin kopparman. — —
Här är Rådhuset, gammalt med två höga gavlar. Item
Exercishuset. Salig <sc>Hans Bremers</sc> sköna gård.

<i>Järntorget</i>. Här är <i>Järnvågen</i>, två stycken. På en, den
store, står på var gavel Kronan. Här är järn fullt upp, runt om
på gatorna vid huset. Här förutan äro uppsatta stora
järnhopar här och där vid andra hus.

Mellan <i>Nygatan</i> och <i>Mälaren</i>, där som byggnaderna sluta, är
<i>Åkartorget</i>, där åkarne hålla med sina hästar och kärror. Här
mitt för lägga till och landa alla arbogaskutor, västerås- och
strängnässkutor med sitt järn, koppar och sådana varor. Här
ovanför är en brygga, som kallas <i>Spannemålsbryggan</i>, där
spannmålen inskeppas. Vid denna brygga finns ock ett häststall
under gatan.

Utmed <i>Slussen</i> är <i>Fiskartorget</i>, där levande fisk säljes. Vid
<i>Slussen</i> äro två Kronohus med 4 kvarnar i varje, gå med
vatten. Utom genom själva slussen har vattnet på 4 ställen sitt
undre utlopp. Nu kommer Slaktarhuset, kallas det lilla.
Bredvid äro två små hus utmed sjön. Här invid lägga
norrköpingsskutor till. Nu upp längs med bryggan lägga de stora skeppen
till, och högt uppe vid slottet finska skutor. Här äro ock två
vattenhus. Bakom slottet ock två vattenhus, vid <i>Mälaren</i>
ock två.

Stora Slaktarhuset är byggt ute på rinnande ån(!) på pålar,
så att man går till det på bryggor. Här stod en vågbjörn.

— — —

Deras manskapsstyrka av borgare, hantverksgesäller och
handelsbetjänter utgöra tre kompanier (120), och adeln dessutom,
som äro 150 man till häst. Borgmästare äro här fyra. Den
äldste <sc>Hans Hansson</sc>. Han har uppsikt vid styrelserna och
köpenskapen, den andre <sc>Grundell</sc>, han är
politieborgmästare, den tredje välborne <sc>Erik Rosenholm</sc>, som har uppsikt
över Ränteriet. Den fjärde, justitieborgmästare, en synnerligen
berest och studerad man, <sc>Johan Prytz</sc>, vilken alla tillita.
Secreterare eller notarie, <sc>Olof Techner (Thegner)</sc>; (Rådmän:
<sc>Laurinus</sc>, de andre äro okända av mig, Kämner etc.).

Stadens längd från <i>Norre</i> till <i>Södre Port</i> är 988 steg.

Från <i>Norreport</i> till <i>Kyrkbrinken</i> 140 steg, dädan till en
åttkantig sten, som är gräns mellan <i>Uppland</i> och <i>Södermanland</i>,
stående på <i>Västra Långgatan</i> med 1625 års tal, är 100 steg, från
denna stenen till <i>Kåkbrinken</i> 60 steg, dädan till <i>Tyska brinken</i>
150 steg så till <i>Järntorgets</i> början 200 steg, från <i>Järntorget</i> till
<i>Lillgatan</i> 40 steg, <i>Lillgatan</i> är lång 100 steg, från den till <i>Slussen</i>
116 steg, <i>Slussen</i> är 13 steg bred, från <i>Slussen</i> till <i>Söderport</i> 69
steg.

Stadens bredd är från <i>Mälaren</i> upp till <i>Tyska kyrkan</i> 200
steg, från <i>Tyska kyrkans</i> ända till <i>Valvet</i> 240 steg, sedan till
<i>Skeppsbryggan</i> 120 steg, facit 560 steg.

De förnämsta långa gatorna äro:	1. <i>Bryggaregatan</i>, 2. 
<i>Nygatan</i> eller <i>Kungsgatan</i>, 3. <i>Västerlånggatan</i>, 4. <i>Prästegatan</i>, 5.
<i>Trångsund</i>, 6. <i>Svartmansgatan</i>, 7. <i>Österlånggatan</i>, vilken är 808
steg lång från slottet ända till <i>Söderport</i>. — — —

Vid <i>Munkbron</i> ligga Upsalabåtar och farkoster. Samma den
förnämsta handeln, som staden kan sägas vara berömd för, är
att här utskeppas några hundra tusen skeppund järn, item
mycket koppar, järnvaror, kulor, bräder och tjära, beck, hudar
och skinn. Stora sjötullen med alla underlydande städers och
<i>Finlands</i> städers, belöper sig årligen, när commercien står i
flor till 5 tunnor guld, det gör 500000 riksdaler, detta sade mig
tullinspectoren G(?). Läkare voro där för tillfället: Physicus,
Doktor <sc>Zacharias Wattrangius, Scallerus</sc>, medicus på
flottan. Eljes en fransk admirabel lärd man <sc>Durietz</sc>.
Kungens Hovmedici, <sc>Köster</sc> och <sc>Below</sc>. Dessutom <sc>Fuchs</sc>. En
laborant <sc>Vervecius</sc> och en Empiricus, <sc>Christian
Reichknecht</sc>(?), 18 Barberare utom Badarne och Målekäringer, 4
sockerbagare.

Följer nu <i>Södra förstaden</i> vanligen kallad <i>Södermalm</i>. — — —
Mellan staden och denna malmen, — — —, är en torr grav, som
mäter i bredd 40 steg — — —. Dädan går <i>Saltviken</i> — — —
till dess det — — — bildar en liten hamn, där de allra största
skepp kunna intaga full laddning och lossa. Här är <i>Tjärhovet</i>,
där det ligger många tusen tunnor tjära och skeppas ut, föras
från bryggorna och sättas i skeppen. Här äro några små hus,
där dricka hålles till salu. — — —. <i>Dannevik</i>. Här är 
Hospitalskyrka av trä och på båda sidor om kyrkan kamrar, så de
sjuka kunna i kamrarne höra Guds ord, åtta kammare på var
sida om kyrkan nertill och ovan dessa åtta fyra över var igen.
Eljes är här ock ett annat trähus för sådana, som vilja ge pengar
för sig och leva i lugn här ute.

— — —

Denna <i>Malmen</i>, så vitt som han är bebyggd, har han i längd,
som räknas ifrån <i>Mälaren</i> och sedan ända upp genom
<i>Storegatan</i> 1100 steg, i sin bredaste del 800 steg. Här äro 10 stycken
långa gator, men tvärgatorna äro ej regelbundna. På östra
sidan äro tolv tvärgator och S:t Catharina kyrka, ofullbordad,
grundad av konung <sc>Carl Gustav</sc> och uppkallad efter hans
moder, skall bliva en korskyrka och bliver en skön kyrka. Till
denna kyrka äro givna de klockor, som fördes från <i>Warschau</i>
i <i>Polen</i>. På denna sidan är <sc>Louis de Geers</sc> hus, skönt och
tegeltäckt, stort. Item glasbruket, som tillhör <sc>Melkior Junge</sc>.
Här är ock en hop brädhus och många bodar, där ryssarne
saluhålla sina varor, kallas Ryssbodar. Här äro sju stenhus på
denna trakten utom <sc>Louis de Geers</sc>.

På västra sidan om <i>Storegatan</i> äro sju tvärgator, av vilka den,
som är närmast staden, delar sig i sex gränder, och den som
närmast är till sjön kallas <i>Badstuvgränden</i>. På denna sida är
Fältherrinnans, <sc>Ebba Brahes</sc> hov — — —. Utom detta äro
på den sidan 23 stenhus, bra och dåliga. Item kvrkan, Maria
kyrkan, av tegel, täckt med spån. — — —.

När invånarne på denna malmen mönstrades, utgjorde de
fem kompanier in alles — — —. På den sidan om malmen, där
S:t Catharina kyrka ligger, äro sju väderkvarnar. Där står ock
galgen, murad på en hög klippa, så den kan ses vida omkring.
På denna malmen till höger om <i>Stora gatan</i>, när man går ut till
<i>Katten</i> eller <i>Skansen</i> (litet från vägen, tvärs över mot den stora
nya trädgården och det påbörjade <sc>Brijms</sc> stenhus) ligger en
trädgård, vilken <sc>Melkior Junge</sc> nu äger, men har förut varit
<sc>Smittens</sc>. Den är ock mycket stor. Framför den ena porten
av denna trädgård har Smitten låtit sätta två utskurna
träbilder, se illa ut, skola föreställa <sc>Holger Danske</sc> och <sc>Burmand</sc>
— — —.

Anno 1660 den 6 maj, medan jag var i Stockholm hölls
Söndagen om den gode Herden, Klagodag över glorvördig i
åminnelse Hans Majestät Konung <sc>Karl Gustav</sc>, och var texten i
högmässan hos <sc>Jeremias</sc> 3. samt utlagd av Doctor <sc>Erik
Emporagrius</sc> docte et pie (lärt och fromt). Hans Introitus
(ingångsämne) var taget från brevet hos <sc>Zacharjas</sc>, i vilket stod
skrivet: Ack ve, jämmer, sorg och klagan, vilket han 
applicerade till befallningsbrevet om klagodagen och tillståndet
under denna tid. Aftonsången hörde jag i Tyska kyrkan av
Tenzelius, som hade till ingång: Mein Vater, Mein Vater,
Israels vapen och resenär. Text: Jeremias klagovisa 5.

Den natt, som skiljde den 13 och 14 Maj, mellan klockan 1 och
2 midnatt fördes Hans Salig Kunglig Majestäts lik in och togs
emot på efterföljande sätt och vis.

1. Red stadskompaniet till häst ut mot liket, utom Malmen
och mötte liket mellan <i>Brännkyrka</i> och staden, vilken första
tropp Stadsmajoren förde. Andra troppen förde <sc>Joachim
Bryggare</sc>. Dessa voro alla mestadels svartklädda.

2. Ytterst på <i>Södermalm</i> stod stadsmagistraten med dess
adhaerentes (ledamöter) för vilka Borgmästaren <sc>Johannes
Prytz</sc> förde ordet med en lugubri oratione (sorgeoration) till
unge kungen och drottningen .

3. Härnäst stodo i fullt gevär stadsens tre Companier, en
och en i rad på båda sidor om stora gatan; alla officerarnes
gevär, item trummorna voro med svart kläde överdragna och på
alla fanespetsar flor bundna.

4. Efter dessa intill Porten och över <i>Slussen</i> och långs efter
<i>Nygatan</i> till Lilla Apoteket räckte de sju Companierna från 
<i>Norremalm</i>, på samma fattiga manér ståendes, alla vändande på
sina gevär det upp, som ned skulle vändas.

5. Nu stodo från Lilla Apoteket uppåt <i>Nygatan</i> och uppför
<i>Kyrkobrinken</i> allt intill Slottsporten de fem Companierna från
<i>Södermalm</i>, alla med klädda trummor och svartklädda, så
många som kunde vara.

Själva processionen och intåget — var mycket gripande
— — — Medan processionen pågick stodo alla borgarne i fullt
gevär och i den ordning, som de av översten voro uppställda,
alla med upp- och nedvända musköter under armarne. Och
när nu processionen var till ända, gick var och en hem till sitt.
Men ingen fick avlossa sin musköt vid hundra dalers
bötesstraff, långt mindre hördes med stycken skjutas. Vid
Slottsborggården stodo de nyvärvade soldaterna, som hittills ha
stått vakt på Slottet, vilka med sina officerare och
slottsbetjänter togo emot liket och beledsagade och insatte det med de
förnäma av Ridderskapet, som förde det förbi altaret i
Slottskyrkan och satte det i en kammare, som är i ett torn med en
kopparspets på. På denna kammare äro åtta stora fönster,
kammaren är helt och hållet överklädd med svart.

Då jag kom till <i>Stockholm</i>, var där ett mycket slätt tillstånd,
alla verkstäder och hantverkare befunno sig i stor lägervall,
Commercien låg under, de samma få folk som då här voro, de
samma voro rätt melankoliske. Må man därför förstå, att
allting var dyrt; en kanna renskt vin kostade en riksdaler; en
kanna franskt vin ½ riksdaler. En tunna mjöl kostade 1/4
riksdaler och 4½ tunna malt 3½ riksdaler. Men i detsamma
gav Gud freden, dess ske Herranom evigt lov. Hovet och Riksens
herrar kommo hem; så blev folk igen, som ock där blevo boende;
då kommo skepp, engelske och skottar, lastade fullt upp med
kläde, salt, vin och sådana varor; icke dess mindre kostade
renskt vin kannan 14 daler k:mt och franskt vin 5 daler k:mt,
mjölet snart sitt gamla köp; detta vållades av att här i landet
var allt förtärt, och den nya rågen var ej färdig kommen, eljes
kommer här om hösten i överflöd från <i>Finland</i> salt lax, kött,
fisk alla slag, fläsk, smör, talg och sådana varor, så att här då
är nog tillfångs. För en tunna mjöl gav jag här 4 riksdaler,
för ett lispund fläsk, rökat, 2 slätta daler, för en stuva, en 
sängkammare, ett kök och en källare 16 riksdaler för ½ års tid. Och
detta för bara väggarne. Eljes måtte rätt väl en vanlig gemen
karl ge för en liten kammare med säng för fyra nätter en
riksdaler, det jag ock själv gjorde i Upsala. — — —.

<i>Järva</i> krog — — — <i>Sollentuna — — — Rotebro — — —
Ekebyholm — — — Meresta</i> (<i>Märsta</i>). Här är kunglig krog.
En stor lång korsvirkesbyggnad med 9 logementer, en sal är
24 steg lång och 9 steg bred.

<i>Scolsta</i>(<i>?</i>) — — — <i>Lövsta — — — Skogkloster, — — — Alsike
— — — Nonthuna — — — Farsbrynde (Falebroende) — — —
Hammarby</i> — — —

<i>Mora äng</i>. Den mest berömda av ängar är <i>Mora äng</i>,
liggandes med långsidan utmed en liten tallskog i sydväst, så att intet
finns mellan skogen och gärdesgården mer än en liten väg.
Åtta steg från gärdet inåt ängen mera åt ena ändan än åt den
andra ligga de bekanta stenarna, <i>Morasten</i>, på östra sidan 96
steg därifrån står en stor pil och på västra sidan 92 steg
därifrån en ek av måttlig storlek litet i söder på inre sidan nedantill;
eljes finnas på hela ängen blott tre pilar och i söder en ängslada,
vilken med ängen och stenen höra Kronan till tillika med <i>Mora
by</i>, bestående av fem gårdar i Lagga socken. I sydväst är
ängssidan genom sluttande skogsbackar högre än ängen annorstädes.
Åtta steg, som skrivet är, från gärdesgården ligger av gråsten
en kvadratisk stenfot, nästan nedsjunken i marken, 10 svenska
fot — — — Härpå ligga några andra gråstenar, kan vara något
mer än tjugo stycken utan ordning. Mitt på dessa, där högst
skall vara, ligger <i>Morasten</i> — — — ungefär 2 eller ock 1½ 
kvarter lång, 2 långa spann bred, likaså tjock från ände till ände med
fyra streck inhuggna — — — mellan dessa stå runske 
bokstäver inhuggna, vilka jag icke kunnat få upptecknat, emedan de
voro sönderbrutna av dem, som hade i stenen huggit och ristat
sina namn.

På norra sidan om denna ligger en sten — — — 3½ spann
lång, 2½ bred, 1½ tjock med detta tecken: Hjärta med tre
kronor. I ena kronobredden ristade jag med min kniv mitt,
min hustrus och <sc>Daniel Dalhemii</sc>, min styvsons namn, således
G. H.(!) C. F. D. D.

På denna sten är ingenting skrivet utan fullhuggen och ristad
med främmande namn av dem, som dessa stenar hava besett.
På sydvästra sidan ligger en sten, vars ena kant är avslagen.
Stenen är lång spann 4, bred nära 3, tjock 1½. Mittuti slät,
men längs efter båda sidorna och runt om på alla sidor på
kanterna med runor skriven. Dessutom äro sju andra stenar med
sina inhuggna skrift- och obekanta tecken, ligga omkring
dessa andra utan ordning. — — —

<i>Danmarks</i> kyrka — — — är en vacker kyrka, byggd efter
bruket på danska landsorten, täckt med spån, har ett vackert
torn och hög spira, med tre små spetsar på korets ända. Välvd
inuti, övermålad mestadels med bibliska historier, bland vilka
står utanför Koret mitt emot predikstolen ett papistiskt stycke
målat: En kvinna ligger i dödsarbetet, omkring sängen stå
fullt med munkar. Bakom huvudet tre, den fjärde sitter, den
femte står och har i högra handen en kvast med vigvatten, i
vänstra en öppen bok, återigen stå hos honom fyra andra. Vid
fötterna står en med en fana i högra handen och i vänstra en
klocka. Vid dennes fötter sitter en annan och gråter och åter
en annan med en bok på knäet och läser.

Kyrkan är avdelad från sitt Kor. Till höger om altaret i
detta står en målad ryggåsformad gravkista, vari en
Christusbild, skuren i trä ligger; på vardera ändan av locket är en spira
mitt på en (sådan) 1½ kvarter hög med en krona på, uti vilken
Christus står med triumffanan i handen och har korset
hängande framför sig mellan två taggar av kronan. Kistan är
kistelång.

I Koret ligger begraven välborne <sc>Tönnes Laxman</sc> till
<i>Bergsbrunna</i>, född i <i>Viborg</i> i <i>Finland</i>, Landshövding över <i>Värmland</i>
och <i>Dalarne</i>. Här är sköna Mässekläder. — — —

I Koret är ock ett Positiv (orgel) — — —

Denna kyrka ligger under <i>Upsala</i> Akademi. Pastor
härstädes för närvarande är Doktor <sc>Erik Odaelius</sc>, teologus. Denna
socken hade förr sin kyrka vid <i>Nåntuna</i> och kallades då
Nonnekyrka, men efter det stora fältslag, som stod på Gamla Ängen
(vilken hör <i>Danmark</i> med sina nio gårdar till) mellan danske
kungen <sc>Henrik Skatelår</sc> och de svenske, är den flyttad. Och
efter de svenske behöllo marken, byggde de halvdelen av denna
kyrka för det byte de sig efter det danska fältlägret (förvärvade)
och satte kyrkan, som hon nu står (icke långt från Gamla
Ängen, på vilken slaget stått på andra sidan om bron, som går
över <i>Faleå</i>) och kallat kyrkan <i>Danmark</i>. Här var jag 1660 den
12 Juni och kom samma dag till <i>Upsala</i>.

<i>Upsala</i> — — —. Vid slottets östra sida nedom berget är en
förfallen murad skans, som nu icke är i tjänst och eljest en god
springkälla, som kallas <i>Slottskällan</i>. Uti tornet, som står i norr
är en kammare, kallas Konstkammaren. Här inne stå
efterföljande saker. Till vänster innanför dörren stod på ett bord
ett berg, som gick runt som en pottomakarskiva. Berget var
gjort av alla slags ertz eller malmer, vackert att se, omkring en
halv aln högt. Överst på berget stodo små hus och folk, item
likaså här och där på bergssidorna. Uti klyftorna stå
somligstans djur och på två klyftor två drakar.

Mitt på golvet var som ett kor, ombyggt med skrank. Mitt
häruti stod ett konstverk, som har kostat 130000 riksdaler och
av staden <i>Augsburg</i> förärat salig konung <sc>Gustav Adolf</sc>, kom
ock in till <i>Sverige</i>, då glorvördig i åminnelse Hans Majestäts lik
fördes hit.

Själva Corpus var ungefär fyrkantigt, var sida var omkring
1½ aln, men var nog 3 alnar hög. Nederst vid foten nog 2
alnar i kanten. I fotstycket voro 3 lådor; ovan lådorna tog
själva Corpus vid, ungefär 1½ aln hög. I översta skjutlådan
på det samma var ett symfoni, som gick med urverk och
spelade, över detta var mittpå likasom ett skönt bergverk av fin
malm, såsom av kristall, karbunkel och dylikt. Mitt på toppen
av detta lilla berg satt en av silver gjuten mansfigur, har på
huvudet en indiansk nöt inlagd med förgyllt(!) guld. Mitt ovanpå
nöten åter satt en mindre mansfigur, gjuten av förgyllt silver.

Själva Corpus var av fin polerad ebenholtz, på de yttersta
dörrarne flerestädes genombrutet och åter insatt med pärlemor,
vilket med sköna Bibliska historier var utskuret. Till alla låsen,
som nog voro tjugofyra, gingo två nycklar. Här voro nog ända
till tvåhundra skjutlådor, alla gjorda av skönt cypressträ,
luktade övermåttan starkt och skönt. Uti dessa lådor, små och
stora, voro ibland andra saker, som icke äro att komma ihåg,
dessa efterskrivna persedlar, dock det bästa borttaget av R. C.
(Regina <sc>Christina</sc>)

Uti de största skjutlådorna i foten voro:

1. Ett bord med artificiel mat, frukt och konfekt, conditer
och sådant.

2. Strålduk och sådana nattsaker, som till en kungs 
nattkammare höra.

3. Ett indianskt handkläde, kantat med blå taft på ena sidan
av kanten.

4. En linnen virkad påse, som ingen söm hade.

5. Uti inre sidan på kantskåpet sågos alla handa fina 
musselskal av hundra slag.

6. Malm av alla slag.

7. Gamla silvermynt av alla slag N. B.

8. Flytande silvermynt.

9. Drottning Margaretae märke, Örebro givet, utskuret i en
sten.

10. Ett skönt brädspel, Moskatenholz, inlagt med elfenben,
stenar av vit och svart alabaster. Alla kanterna
urhålkade däruti lågo stenarne, item ett schackspel,
svampstift att viska kritan bort. Tärningar och krita.

11. Ett annat likt Pottespel, där Tärningarne kastas genom
en silvertratt.

12. En dubbel spegel. Den ene är en skön spegel uti en ram,
i andra ramen äro fem glas. Mellersta glaset ser man
riktigt i, uti andra hörneglaset syns människan så stor,
att hon må för sig själv rädas. Uti tredje ser man sig
som ens huvud hängde nedan på en. Uti fjärde har
man sjutton huvud. Uti femte ser man hemsk och
skev ut.

13. Ett konterfej på koppar, mycket konstigt, ser galet ut,
men när ett stål sättes mitt på tavlan ser det rätt ut.

14. En länk och lås av päronträ, som en blind man haver skurit.

15. Perlemor som demanter voro uti ett ägg, skuret över i
längden.

16. En liten krokodilhud.

17. En giftig orms hud.

18. En människorem(?).

19. Två dockor som dansade på hjul.

20. Ett perspectiv av småskog.

21. En örn av silver.

22. N. B. Två ryttare på hästar av elfenben, ett konstverk
med årtalet 1617.

23. N. B. Två små pistoler fullkomliga, som Drottning
Christina sköt med, pennfjäderstora.

24. Kung Gustav i elfenben, skuren list.

25. En Morerkonung med sin Drottning.

26. Silver vattenbägare och kanna av Perlemormussla.

27. Tolv kinesiska glasflaskor med silverskruvar.

28. Förgylld silvermortel, stämpel och bägare.

29. Tre sköna rakeknivar, tre saxar, borste, kam och spegel.

30. Två sköna bordknivar. — — —

32. Små glasflaskor med korgar om, och däruti en spiritus,
som inte fryser.

33. Små vackra indianska korgar.

34. Israeliternas resa och Faraos undergång på en skön sten
i konterfej.

35. En moshat med elfenbensarbete som en pokal.

36. Christi Pinos historia, utskuret av en bonde, det är 
utantill tjockt som en käppände, kan öppnas på 6 sidor.

37. Sköna bärnstenskjedjor.

38. Ett glas, som icke kan falla i stycken.

39. En haspel i ett brutet glas N. B.

40. Åtskilliga guldkedjor.

41. En liten tunna av — — trä(?) med silverbotten och band.

42. Jungfruns klippta konststycke.

43. Allehanda slags sköna stenar.

44. En stor kristall.

45. Skönt luktande saker.

46. Gemshorn och magestenen.

47. En tand av en jätte.

48. En tand av en valfisk.

49. En bok, å permen tecknad med djur.

50. En sådan tecknad med fåglar.

51. Två beläten, som dansade och ett som spelade.

52. Två bernstensskedar.

53. En träsked med två skaft.

54. Grodor, ödlor, ormar av bly.

55. Två små elfenbensbilder på öronsleven med konst 
utskurna.

56. Ett stycke bernsten som ett litet barnhuvud.

57. Ett par glasögon, som man såg 100 riksdaler med och fler,
om man lade en.

58. Ett par dito, som, allt man såg, syntes så litet.

59. Fyra handskar, gjorde ett par.

60. En stor fingerborg.

61. En skön guldvikt.

62. En kalott av halm.

63. Ett dödningehuvud av korall.

64. Ett strutsägg.

65. En skön altartavla med övermåttan arbete inlagd och
stofferad.

66. En liten apotekarmortel av brun alabaster.

67. Ett glas genom vilket många — färger synas.

Och allehanda saker, som icke alla utantill kunna i en hast
infigeras i minnet. — — —

<i>Upsala</i> stad är reguljärt och ordentligt byggd, — — —,
mäter i längd från <i>Kungsängstullporten</i> till <i>Nytorget</i> 700 steg,
över torget till <i>Svartebäcks</i> tullport 600 steg, — — —. I
bredden från <i>Fjärdings</i> tullport 700 steg. — — —. <i>Upsala</i> är
berömd för sin akademi, — — —

Och är en, som kallas Gamla Akademien, en våning hög, med
fönster på ena sidan, som vänder från kyrkogården, är ett
stenhus, 80 steg långt, på vars norra sida mot västra ändan står
intimationstavlan, på vilken satt en sedel, då jag var i Upsala,
så lydande: Efter begäran finnas ett par stövlar till köps i
<sc>Jöns Larsons</sc> gård.

Längre ned på samma ända sitter en sten i muren, stor som
en dörr, med <sc>Buraei</sc> konstskrift — — —.

På kyrkogården nedanför — — — ligger en liksten och mitt
på den i en circulo, varunder <sc>Bureus</sc> ligger, är runske skriven.

Ett annat hus kallas Nya Akademien eller Akademia
Gustaviana. Är ett skönt stenhus, två våningar högt utom källaren.
Detta huset är nittio steg långt, brett 18 steg, kritvitt; allra
översta loftet innehåller på var sida 10 skorstenar och 14
fönsterramar med fyra i var båge, där äro avdelade kamrar till
studenterna, men hyras nu ut till vem, som hyra vill. Under denna
våning är i södra ändan Auditorium Gustavianum med vackra
fönster, simpla skolestockar eller bänkar. Detta Auditorium
är 30 steg långt. Uti norra ändan är Communitetssalen, där de
förr åto, (men nu deponeras där). Studenterna hava nu
penningar till att köpa kost för. Dessa äro indelade i tre klasser,
de i nedersta klassen hava vardera 50 daler k:mt, i den andra
klassen hava vardera 100 daler k:mt och i tredje klassen
vardera 150 daler k:mt. Alla stipendiarii äro 150, så i var klass
äro 50. Några äro de, som hava dubbelt av högsta klassens
stipendio, att de skulle i deras studio excellera.

Vid östra sidan är Consistorium vid östra gången, — — —
Från förstugan eller Academigången under Communitetet är
en murad trappa ned till Professorernas källare (men dörren är
nu för tiden igenlykt). I denna källare äro alla slags vinfat och
öl, vilket har namn efter Professorerna, som lägga in det, som
Stig-öl, Bringe-öl etc.

Till borgs (låns) får ingen utom stipendiaterna. — — —

Denna Akademia Gustaviana står mitt emot
domkyrkotornen, och är mellan tornen och detta hus ingenting utom
kyrkogården med sin mur och en väg, som utanför löper. På
Akademien står 1622 — — — På stora kyrkogården vid västra ändan
är biblioteket. På östra ändan är uppmurat ett stort kyrktorn
med stora drumöppningar, och en bred lång spets, koppartäckt.
På denna samma östra ända är ett stenhus med ena ändan på
kyrkogården byggd, på vilken ända en sten inmurad och i den
förgyllda bokstäver uthuggna, som följer

<poem><tab><tab><sp>MEM. SAC.</sp>
Testem grati Animi pro magnis dextra Jehovae
me quibus affecit donis, has <sc>Skytte Johannes</sc>
Aedes exstruxi, in <i>Duderhoff</i> Baro liber easne
Quis violet Deus est vindex, tu has Christe measque 
in laudesque tuas ex publica commoda serva
<tab><tab><tab>1626<footnote>Jag, <sc>Johannes Skytte</sc>, friherre till <i>Duderhoff</i>, har uppfört denna
byggnad som en tacksam själs vittnesbörd om de stora gåvor Guds hand förlänat
mig. Gud är dess beskydd, att ingen må förgripa sig på den; O Christe!
bevara denna min egendom till ditt pris och allmän nytta.</footnote></poem>

Detta är byggt till Professoris Skytteani residens.

Utanför kyrkomuren här nedanför detta hus går en åkeväg
under ett valv. På husets ena sida står i ankarne <sc>Johan Skyt.
F. Maria Näfve</sc>. Då jag var i Upsala, voro dessa efterskrivne
professorer: Doctor <sc>Johannes Canuti Lenaeus</sc>, ärkebiskop
och procansler för Akademin, <sc>D. Laurentius Stigzelius</sc>,
Pastor och Primarius Theologus, <sc>D. Carl Lithman</sc>, secundus
Thelogus och Pastor i <i>Vaxala</i>, <sc>D. Erik Odaelius</sc>, Tertius
Theologus och Pastor i <i>Danmarks</i>(?) kyrka, Mag. <sc>Jordan</sc>,
Quartus Theologus, Pastor i <i>Börje</i>, ½ mil från <i>Upsala</i>, Rector
magnificus var <sc>D. Sidenius</sc>. <sc>Christiernus Ravius</sc> och
<sc>Petrus Lambergius</sc>, vilken för sina fyllerier är removerad, Lingu.
Orient. Professores.

Juris Professores äro Doct. <sc>Daniel Sidenius, M. Israel
Bringius, D. Johannes Loccenius</sc>, Mag. <sc>Johannes Franc</sc>
(Emeritus. <sc>Stenius</sc> nyss död. <sc>M. Olaus Unonius</sc> metaph.
et log. Prof., <sc>M. Laurentius Fornelius</sc>, Poes. Professor. <sc>M.
Petrus Ljung</sc>, Ethic. et Pol. Profes., <sc>Johannes Schefferus</sc>,
Eloq. Prof. Regius,. <sc>Brunnerus</sc>, Gr. linguae Professor. De
två <sc>Buraei</sc>, den ene historiar., den andre Matheseos Professor.
Extraordinarie äro <sc>Petrus Rudbeckius</sc>, Theol., <sc>Petrus
Gavalius</sc>, juris Profess., <sc>Olaus Rudbeckius</sc>, Medicus.
Adjunkter äro <sc>M. Petrus Laurentinus</sc>, Bibliotekarie, <sc>Petrus
Fontelius</sc>, philos. Profess. (vilka icke läsa publice, de sista två).

Staden är ock märkvärdig för <sc>Rudbecks</sc> trädgård, som
kallas Hortus Academicus (fastän ingenting annat än bottnen
eller jordmånen hör Akademien till, som ock lönar en
trädgårdsmästare). Här äro två trädgårdar, den ene ovanför den andre
vid Svartbäcken. — — —. Uti vilken senare alla Exotica äro,
samt av bräder uppförda bodar med ugnar och glasfönster.
Dessa trädgårdar har <sc>Olaus Rudbeckius</sc>, Extra ordinarie
Professor Medicinae, av rå rot upptagit och nu arbetat, ja
trälat därpå i fem års tid, att han har så när 2000 simplicia. Fröna
efter dem såg jag själv. Han har varje månad under året
sådana, som blomma. Hans lön är årligen 200 daler S:mt.

Av vackra stenhus är <sc>Upsala</sc> ock att berömma. På nya
torget äro välborne <sc>Clas Edéns</sc>, Salig <sc>Lårmannens</sc> och <sc>Olof
Sigfridssons</sc>, med tillnamnet Hötappen, tre sköna hus. På
gamla torget är Rådhuset, långt 50 steg med många små gavlar
på sidan. Här tvärs över är <sc>Rolofs</sc> hus, lika långt. På andra
sidan torget är Stadskällaren med ett torn och urverk — — —

Eljes finnas Doctor <sc>Brunnii</sc> förnäma stenhus med sidhus och
en sträckmur åt gatan, ärkebispens två stenhus, <sc>Odaelii,
Sundelii, Stenii</sc> och två eller tre andra. Ävenså ligger här
Kungsstallet — — —. Utom dessa stenhus finnas bland sköna
träbyggnader salig <sc>Benedicti Hydraei</sc> hus med spira, Doctor
<sc>Stigzelii</sc> och andras med sköna trädgårdar, som fullt upp
ligga här i staden och mest på den trakten, som kallas
<i>Trädgården</i>. Inne i staden strax bakom Domkyrkomuren är ock en
Papperskvarn och en Mjölkvarn.

À parte är <sc>Rudbeckii</sc> svärmoders hus, däri nu <sc>Rudbeck</sc> bor
uppåt <i>Svartbäcken</i>. På ena huset har han satt en liten spira,
och överst därpå står ett lejon, som går runtomkring och visar
skuggan. Omkring lejonet på snedd sitter en stor ring av bleck,
som ock visar timmarna.

På lilla träspiran sitter en solskiva, där timnumrerna äro
helt enkelt skurna igenom, så att här kan man se nattetid, vad
klockan är, item är att se en vattenkonst, som skall gå genom
väggen i höjden, vilken med solskivan och urverket ej ännu
var färdig, när jag var där. Eljes är ock att se hos honom ett
accurat scheleton venarum et arteriarum (fantom över vener
och artärer), beträffande detsamma syntes mig största konsten
bestått i att insätta de vener och arterer, som finnas inuti och
utanför hjärnan. Det är långt som jag.

Semina (frön) har han i konstfärdigt gjorda papperslådor,
bortemot 2.000 sorter. Ett skönt Herbarium såg jag hos
honom, i vilket de allra mesta bilderna voro efter naturen utan
beskrivningar, kostat på auktion 90 riksdaler. Där han har
sina semina, är ock en låda, i vilken han har en testem
muliebrem i ett litet rum, item en kinesisk tobakspipa och två andra
tobakspipor. En kniv i en snidad träslida etc.

I en kammare hade han runt omkring på väggarne sina
musikinstrument: luta, harpa, bandor(?), en hop flöjter. I en
annan grupp allehanda gravstickor för koppar och mässing att
gravera med (matematica i en grupp). I tredje gruppen
anatomiska instrument. I fjärde små chirurgiska. Här i denna
kammare låg ett stycke lignum Cinnamomi som ett äpple. I
femte gruppen sina svarvjärn. I en annan kammare hade han
yxor, hyvlar, två svarvstolar, fyrverkerisaker. I en stuga nere
hade han sin destillerugn med kapeller och glas. Han hade
ock nya inventiones av färger ex vegetabilibus. Han
refererade ock för mig om de Carunculis, som han in partu ferro
tollerade på sin hustru.

Han synes själv vara, som han är, en god Botanicus och
Anatomicus, men i mecanicis är han mycket uppfinningsrik.
Han tecknar även väl, ibland andra hans teckningar berömmer
jag en skön, ja, en skön Tulipan, som han har tecknat.

— — —.

Själva domkyrkan är nog utanpå snart sagt den vackraste
kyrka, som jag har sett — — —. Polska drottningens
sarkofag — — —. På panelen över huvudet står en förgylld 
silverkrona. På väggen vid huvudet och på ornamentet vid
fötterna står hennes epitafium, vilket av klockarn <sc>Samuel
Räf</sc> ej tillstädjes att det läses, långt mindre att avskrivas,
eftersom han sade, det var förbjudet av riksens råd. Polska
drottningens epitafium fick jag långt om länge med omak
genom en vän: Nu följer näst Polska drottningens de 
<sc>Stureska</sc> herrarnes Chor — — —. Ock är att se åtskilliga 
kläder och tre, säger tre hattar, och en skjorta. I synnerhet den
salig herr <sc>Stures</sc> kläder, som med darten slagen och
ihjälstucken — — —. En brun sämskskinnströja med små
förgyllda silverknappar, under fodret med lingarn; uti dennas
vänstra framstycke synas efter en punniert 3 stötar; en högt
uppe vid skulderbladet, en vid hjärtat och en nedanför. Blodet
syns ännu väl på lädret och underfodret. Över denna har han
haft en sammetströja; här synes ock ett par bruna taftbyxor,
fodrade med lingarn och utantill med fyra sammetsbruna
kanter från mittgördeln till knälinningen. En skjorta av lagom
lingarn med en nog så hög, rynkad, tjock krage, på de ställen,
som blod har varit på, uppruttnad. En hatt av fin, tjock, vit
filt besatt med svart, fint utskuren sammet.

En annan hatt, en annan <sc>Stures</sc>, ses ock, rätt passande.

Den tredje hatten är en slät svart filthatt, på vars ena sida
är fastsytt ett stycke skriven pärm, en finger lång och bred
med dessa ord:	Herr <sc>Sten Svantessons Stures</sc> hatt, som
han hade på, när han av de danske skjuten blev genom
huvudet uppå skeppet Svanen.

På samma hatt just vid hattbandsstället sitter fastsydd en
silkehandske med guld och silver i vävnaden. Sömmen går
tvärs genom handsken och hatten, just där handskkragen
slutar, så att handskhanden med fingrarne hänga ned på
hattbrättet. Denna handske säges varit honom förärad av en högt
stående tysk dam, som han i framtiden skulle ha tagit till gemål.

Hatten svart, gjord på engelskt båtsmansmaner. — — —.

En annan resa från <i>Stockholm</i> till — — — <i>Tälje. Tälje</i>
är en småstad, som på ena sidan har sjön <i>Mälaren</i>. (N. B.
Mälaren en rar sjö med städer runtomkring) på andra en vik av
<i>Saltsjön, Skären. Södertälje</i> är mycket välbeläget, men är för
någon tid sedan avbrunnen, dock bygges ny igen.

<i>Åby — — — Nyköping. — — —</i> Inbyggarne därstädes
älska prakt. — —

<i>Kvarsebo</i>. Här var en utmärkt gästgivare, <sc>Bengt</sc> vid namn.

<i>Bråviken</i> — — — till det furstliga slottet <i>Stegeborg</i>. — — —.
Eljes hålles här ett vackert furstligt hov, trakteras alla
måltider, när hans Durschlaut<footnote>Hertig Adolf Johan.</footnote> är ensam med 14 massiva rätter,
skänkes en god dryck vin på hans bord. Hålles en vacker
hovstat. Då för tiden var Marskalk Herr <sc>Frantz Helgen</sc>(?),
Ståthållare Herr <sc>J. Enefelt</sc>. Var en Honorarius, som hette
<sc>Schleetzer, Roman,</sc> och en hette <sc>Oldenborg</sc>,
Kammarherren Baron <sc>Cronstierna</sc>, Herr <sc>Värnstedt</sc>, den lärde <sc>Jacob
Macklier</sc>, Hovjunkare <sc>Thiisen-Huusen, Körning,
Lilliecrona, Kloot</sc>. Secreterare <sc>Planen, Polus</sc> med deras
Cancellister <sc>Abell, Kallerman, Piper,</sc> Stallmästare <sc>Johan Kriig</sc>,
Beridare Mons. <sc>Mahr</sc>, Paktare <sc>Karl Ribbing, Klot,
Stormhatt, Blitz, Rosenstråle</sc>. Köksmästare <sc>Witzöll</sc>,
Källarmästare <sc>Lorum</sc>, Kockar <sc>van Dück, Jochum</sc> och två andra.
Kvartermästare <sc>Achatius</sc>, Kammererare <sc>Per Torsk</sc>, Fogdar
<sc>Erik Staffanson, Nils Jönsson,</sc> Kassör <sc>Peder Brich</sc>.
Kammartjänare två bröder, <sc>Hans</sc> och <sc>Peter Lax, David</sc> och
<sc>Gustav</sc>. Husgerådsmästare <sc>Johan Fiich</sc>, Skaffare <sc>Per
Nilsson</sc>, Barberare <sc>Daniel Roland</sc>, Trumpetare <sc>Jost</sc>,
<sc>Christian, Paul</sc> och <sc>Hindrik</sc>. Sex drabanter, noch Lakejer,
Kuskar, Stalldrängar, Bryggare, Tvätterskor och andra
nödvändiga tjänare. Jägmästare <sc>Nils Mattsson</sc>, Livknekt <sc>Erik
Nordanväder</sc>. Medicus animae eller Hovpredikant Magister
<sc>Daniel Gruff</sc>. Medicus corporis, jag <sc>Gert Stalhoff</sc>.
Gratister hade hans Durschlaut både ofta och länge, såsom Major
<sc>Meyer</sc>, Major <sc>Rapp</sc> och andra. Rentenister <sc>Svart</sc> och <sc>Blix</sc>.
Här gick bra till, så att inga hungrade eller sutto vid källan
och drucko, utan fast hällre jag och andra Sobrietatis studiosi
(nykterhetsivrare) hade orsak att erinra oss om det poeten skriver:

<poem>Aula<footnote>Hovet bibehåller natt och dag sina vanor,<br>Nödd och tvungen måste man fastän otörstig dricka.<br>Om man kommer till himlen med sådana vanor och handlingar,<br>Så ha de fromme pinat sig förgäfves med sin återhållsamhet.</footnote> suum servat noctesque diesque (te) morem,
Potare inviti cogimur absque siti,
Moribus et factis his si veniemus ad astra
Frustra se cruciant sobrietati Pii.</poem>

Medan jag var i Hans Durschlauts tjänst, och han var ogift,
då njöt jag den äran och nåden att lära känna Pfaltzgreven
<sc>av Sultzbach</sc>, Pfaltzgrevarne <sc>av Birchenfelt</sc>, greve
<sc>Schlippenbach</sc>, greve <sc>Ludvig Leijonhuvud</sc>, generallöjtnant <sc>Wijrtz</sc>,
<sc>Bülow,</sc> en engelsk gesandt <sc>Arvid Sesvij</sc>, var lam i handen,
Amiral <sc>Aschij, Habaeus, Koch</sc> och åtskilliga andra förnäma
herrar.

Uti samma år jag tjänade Hans Durschlaut, höll han ock
biläger på Tidön, där deras kungliga majestäter,
Enkedrottningen, unge Kungen, Furstinnan och många höge Herrar
voro. Efter bilägret voro på <i>Stegeborgs</i> slott hennes majestät
Drottning <sc>Christina</sc> och andra höga Herrar, item
Markgrevinnan av Baden.

Gud ske tack, som gjorde, att ingen av alla dessa med ett
onådigt öga mig ansågo. Den samme Gud var mig ock nådig,
när han såg mig till hovet icke längre vara bekväm, att han
med en hederlig vocation befordrade mig dädan och sålunda
att jag erhöll Hans Durschlautighet mig en nådig Herre och
min lön mer än dubbelt samt ett ärligt avsked. — — —.
</chapter>
<chapter name="Register">
<h2><small>REGISTER.</small></h2>

<tab><b>A</b>

Abell, kanslist, 309 <br>
Abraham, skräddare, 131 <br>
Abrichtsson, Wolter, badare 141 <br>
Achatius, 309 <br>
Ackern, Anna Maria von, 23 <br>
Ackern, Jacob von, räntmästare, 15,
20, 23, 86 <br>
Ackern, Johannes von, apotekare,
88, 90 <br>
Acrel, Olof av, 140 <br>
Adolf Fredrik, 112 <br>
Adolf Johan, pfaltzgreve, 309 <br>
Ahlberg, Anders, 265 <br>
Ahlberg, Karl, apotekare, 97 <br>
Ahlström, kommissarie, 51 <br>
Aken, Frans Mikael, apotekare, 110 <br>
Aken, Johan Friedrich von,
apotekare, 110, 112, 113 <br>
Alegren, Elias, 278 <br>
Allardes & Elivant, handelshuset, 225 <br>
Alströmer, Clæs, baron, 164, 194 <br>
Alströmer, J., 225 <br>
Alten-Bochum, Elisabet Agnes
Schönleben, von, 186 <br>
Alvaret, 273 <br>
Amundsson, Andreas, 125, 127, 141,
250 <br>
Amund, murmästare, 128 <br>
Anders, badare. Se Ekman, A. <br>
Andersdotter, Malin, 217 <br>
Andersson, Olof, betjänt, 72 <br>
Andersson, Per, 120 <br>
Anfast på Rotan, 174 <br>
Angelius, Niklas, 273 <br>
Appelboom, Harald, kommissarie, 16,
20, 21, 32 <br>
Arboga, 279 <br>
Arendsgatan, 14 <br>
Arndt, Tomas, apotekare, 102 <br>
Ascheberg, Eleonora von, 34 <br>
Ascheberg, Rutger von, 126 <br>
Ascheberg, Sophia von, 34 <br>
Aschij, amiral, 310 <br>
Askim, 181 <br>
Aurelius, Petrus Andreæ, 180 <br>
Aurell, Samuel, 65 <br>
Avestafors, 282, 283 <br>

<tab><b>B</b>

Backa, 245 <br>
Bagge, Margareta Fredrika, 110 <br>
Banér, Gustaf, 291 <br>
Bartolinus, Tomas, 28, 33 <br>
Bask, Elias, domprost, 261 <br>
Bauch, Anna Elisabet, 111 <br>
Bauch, Martin Anders, apotekare,
61, 64, 92, 100, 103 <br>
Beckman, H., 246 <br>
Behm, Albert, 285 <br>
Belbitski, Mathias, 278 <br>
Below Bernhard, livmedikus, 295 <br>
Bengt, gästgivare, 309 <br>
Bengtsson, Anders, »balber», 126 <br>
Bengtsson, Hans, mäster, 128 <br>
Bengtsson, Jonas, lärgosse, 137 <br>
Bennet, överste, 245 <br>
Benzelius, Jacob, 228 <br>
Berchelt, Simon, apotekare, 84 <br>
Berelius, Magnus, 273 <br>
Berendt, Johan, apotekare, 96 <br>
Berentz, Johan, landshövding, 282 <br>
Berg, Abraham, stud. pharm., 114 <br>
Bergius, Peter Jonas, assessor, 14, 38 <br>
Bergslagen, 282 <br>
Bex, Abraham, stadsfysikus, 34, 35,
258 <br>
Bielke, Gustaf, 289 <br>
Bielke, Hogenskild, 9 <br>
Bielke, Ture, 273 <br>
Bildsten, överste, 261 <br>
Billingen, 50 <br>
Bilo, Sören Andersson, 214 <br>
Bizott, perukmakare, 237 <br>
Björlanda, 244 <br>
Björnberg, Joh. Fredrik, kapten, 186 <br>
Björneklo, 293 <br>
Björnsson, Anfast, 195 <br>
Björsebo, 279 <br>
Björsjöås, 174 <br>
Blitz, 309 <br>
Block, Magnus von, läkare, 80, 253 <br>
Blomberg, stadskvartermästare, 91 <br>
Boerhave, 76 <br>
Boëthius, Elisabeth Margareta, 65 <br>
Boëthius, Hedvig, 65 <br>
Boëthius, Jacob, prost, 62 <br>
Boëthius, Jacob, stadsfysikus, 50, 62,
101, 159, 264 <br>
Bonde, hovrättsassessor, 277 <br>
Borg, Petter, kapten, 144 <br>
Borgholm, 272 <br>
Borkulla, 244 <br>
Botwidi, Johannes, 273 <br>
Braborg, 276 <br>
Brag, 102 <br>
Brahe, Ebba, 290, 296 <br>
Brahe, Erik, 172 <br>
Brahe, Peder, 172 <br>
Brahe, Per, 290 <br>
Brandelius, Lars, provinsialläkare,
117 <br>
Brander, Gustaf, 224 <br>
Braunjohann, Elsa Beata, 50 <br>
Braunjohann, Henrik, rådman, 39,
40, 51 <br>
Bremer, Hans, 294 <br>
Brich, Peder, 309 <br>
Brinck, E., skolmästare, 229 <br>
Bringius, Israel, 306 <br>
Bro, 275 <br>
Broddebo, 284 <br>
Broen, Johan, med. doktor, 36 <br>
Bromelius, Olaus, stadsfysikus, 35,
38, 55, 80, 94, 95, 96 <br>
Bromell, Magnus von, assessor, 41,
45, 80 <br>
Brulin, Anders, fältskär, 72, 189 <br>
Brun, rådman, 261 <br>
Brunjeanson, Niklas, 210 <br>
Brunnerus, 306 <br>
Brunns, Elisabet, 70 <br>
Brunsberg, Mathias, 278 <br>
Brusewitz, C. G., 226 <br>
Brusewitz, fabrikör, 72 <br>
Brusewitz, faktor, 72 <br>
Bruun, Claes, räntmästare, 37 <br>
Bryngelsson, Olof, 120 <br>
Bråtared, 244 <br>
Buchau, Johannes, 23 <br>
Bullenius, Sveno Benedictus, 180 <br>
Buræus, Johan, 304, 306 <br>
Busch, Johan, 222 <br>
Buschman, Johan Hindrich,
apotekare, 101 <br>
Bülow, 310 <br>
Bååt, Katarina, 293 <br>
Bååt, Seved, 287 <br>
Bäck, Abraham, arkiater, 14, 68 <br>
Böker, Hans, 246 <br>
Böker, Laurentz, sekreterare, 37, 39,
40 <br>
Börjesson, Nils, president, 141

<tab><b>C</b>

Canter, Pieter, 128 <br>
Cartesius, 34, 37 <br>
Carelberg, Erik J. (?), med. doktor, 56 <br>
Carl IX, 172 <br>
Carl X Gustaf, 21, 84, 278, 296 <br>
Carl XI, 21, 47, 130, 138, 162, 183 <br>
Carl XII, 47, 62, 86, 92, 99, 138,
261 <br>
Carlander, Kristofer, stadsfysikus, 73,
189 <br>
Carlberg, Bengt Wilhelm, löjtnant,
97, 159 <br>
Carlberg, Johan, 34 <br>
Casperson, Johan, 15 <br>
Cederbourg, Erik, 13, 246 <br>
Cervin, Johannes, kyrkoherde, 274 <br>
Christophori, Christian, 273 <br>
Claesson, Jacob, 179 <br>
Constantius, Johan,
hovrättsmedikus, 39, 49 <br>
Creutz, Lorentz, 282 <br>
Cronstjerna, 309

<tab><b>D</b>

Dalhemius, Daniel, 299 <br>
Dalin, Olof von, 171 <br>
Damm, rådman, 161 <br>
Danmark, 300 <br>
Danzig, 254 <br>
David, 131 <br>
Depken, bokhållare, 280 <br>
Dieterich, Kristofer, apotekare, 99,
102 <br>
Dijck, Jacob van, 250 <br>
Dober, Per, 277 <br>
Douglas, Robert, 289 <br>
Drake, Axel, ståthållare, 249 <br>
Drossander, Anders, professor, 80 <br>
Druserius, Erik, 277 <br>
Drysenius, Samuel, 275 <br>
Dubb, Per, med. doktor, 72, 76, 165,
167, 189, 228 <br>
Durell, Magnus, gesandt, 33 <br>
Durietz, Gregoire François, arkiater,
295 <br>
Duystein, 258 <br>
Dyck, van, 309 <br>
Döbelius, se von Döbeln <br>
Döbeln, Johan Jacob von, professor,
40, 98, 104, 258 <br>
Dönicius, bårdskär, 119 <br>

<tab><b>E</b>

Edén, Clas, 306 <br>
Ehrengren, Ulrika, barnmorska, 145 <br>
Ekebom, auditör, 186, 188 <br>
Ekman, Anders, badare, 131, 138,
143 <br>
Ekman, Anders, lärgosse, 137 <br>
Ekman, Georg, 72 <br>
Ekman, Oskar, 65 <br>
Ekman, Petter P., 65 <br>
Eksjö, 277 <br>
Ekström, lektor, 64 <br>
Elgfoot, provinsialinspektor, 208 <br>
Emporagius, Erik, 293, 297 <br>
Enander, Johannes, 273 <br>
Enefelt, J., ståthållare, 309 <br>
Engelhart, Carl Didrik, arkiater, 72,
113, 114, 116, 139, 230 <br>
Engelhart, Johan Henrik, 140 <br>
Epsom, 258 <br>
Erik, hertig, 171 <br>
Eriksson, Ambjörn, 20 <br>
Eriksson, Anna, 180 <br>
Eriksson, Lars, 152 <br>
Ermersch, Johan Jacob, apotekare,
56, 86, 92, 95, 96, 99, 103 <br>
Ermersch, Maria Elisabet, 103, 108 <br>
Eskilstuna, 171 <br>
Evert, Christian Heinrich, fältskär,
74, 76

<tab><b>F</b>

Faber, Anna Elisabet, 108 <br>
Fagræus, Jonas Teodor, med. doktor,
194 <br>
Falkenberg, 274 <br>
Falun, 258, 279 <br>
Ferber, Johan Eberhard, assessor, 64 <br>
Figrelius, Bengt, 273 <br>
Figrelius, Daniel, 276 <br>
Fihn, soldat, 157 <br>
Fiich, Johan, 309 <br>
Finspong, 275 <br>
Fistulator, Eugenius, fältskär, 126 <br>
Fleming, Clas, 291 <br>
Fleming, Erik, 279 <br>
Fleming, Herman, 289 <br>
Florander, domprost, 45 <br>
Florander, junior, 45 <br>
Florens, 231 <br>
Fläckebo, 258 <br>
Fodin, Anders, apotekare, 101 <br>
Forbus, Arvid, 289 <br>
Fornelius, Laurentius, 306 <br>
Fors by, 172 <br>
Forssenius, Carl Johan Fredrik, m. doktor, 168 <br>
Franc, Johannes 306 <br>
Franc, Lorentz, 279 <br>
France, Martin Nigrinus, 7 <br>
Frank, sekreterare, 89 <br>
Fredrik I, 55, 99 <br>
Frisk, Johan, 151 <br>
Fuchs, Herman, livbarberare, 295 <br>
Färjestaden, 239 <br>
Fågelås, 236

<tab><b>G</b>

Gadd, 230 <br>
Gadd, professor, 86 <br>
Gallhåla, 244 <br>
Gardie, Jacob De la, 287, 288 <br>
Gardie, Magnus De la, 21, 290 <br>
Gatan, 179 <br>
Gathenhielm, Ingela, 50 <br>
Gathenhielm, Lars, 144 <br>
Gavid, Olaus, 278 <br>
Geer, Louis de, 275, 296 <br>
Georgii, Peter Eberhard, apotekare, 110 <br>
Gerdes, Hans von, president, 155, 217, 246 <br>
Gerndt, Johan Didrik, 265 <br>
Gertner, Daniel Johan, fältskär, 126 <br>
Gertner, Vincent, fältskär, 137 <br>
Gjörvell, Karl Kristofer, 229 <br>
Glimåkra, 269 <br>
Gothén, superkargör, 72 <br>
Granberg, P. A., 177 <br>
Grevesmöhl, apotekare, 117 <br>
Grill, Anthony, riksvärdie, 35 <br>
Grill, direktör, 230, 231 <br>
Grill, Katarina, 35, 36 <br>
Grimskär, 272 <br>
Gruff (Gruuv), Daniel, hovpredikant, 310 <br>
Grundell, borgmästare, 287, 291, 295 <br>
Gråberg, Brita, 73 <br>
Gråberg, Johan Martin, stadsfysikus, 70, 113, 265 <br>
Gråberg, Johanna, 73 <br>
Gråberg, överinspektor, 73 <br>
Grönlinge, Erik, 174 <br>
Grönvall, syssloman, 186 <br>
Gudmund i Björsjöås, 174 <br>
Gullbergsbro, 161 <br>
Gullbrandsson, Olof, 261 <br>
Gunnarsson, Peder, 122 <br>
Gustaf I, 171 <br>
Gustaf II Adolf, 11, 13, 175, 249, 282 <br>
Gustaf III, 114, 230 <br>
Gustaf IV Adolf, 233 <br>
Gyldenancher, Gabriel, 272 <br>
Gyldenancher, Henrik, 277 <br>
Gyllenhaal, Ulrika Magdalena, 186 <br>
Gyllenhielm, Carl Carlsson, 287, 293 <br>
Gyllenklou, Andreas, 287 <br>
Gyllenkrook, landshövding, 264 <br>
Gyldenlöwe, 177 <br>
Gyllensting, major, 156 <br>
Göta älv, 176 <br>
Göransson, Daniel, 278 <br>
Götzigerodius, Johan, livmedikus, 13

<tab><b>H</b>

Habæus, 310 <br>
Haberman, 261 <br>
Habicht, Clas, 221 <br>
Haga, 112, 114, 207, 262 <br>
Hagströmer, Anders Johan, assessor, 80 <br>
Halmstad, 274 <br>
Hamilton, Hugo, guvernör, 260 <br>
Hanckenius, B., 273 <br>
Hans, mäster, 119 <br>
Hansdotter, Anna Maria, 205 <br>
Hansson, Hans, 295 <br>
Hansson, Peder, 285 <br>
Hede Säteri, 186 <br>
Hedin, Sven Anders, livmedikus, 81,
140 <br>
Hein, med. doktor, se Nordenheim <br>
Helgen, Frantz, 309 <br>
Hellman, notarie, 231 <br>
Helvetius, 264 <br>
Herenborg, Ahasverus, Överskult, 245 <br>
Hermann, magister, 33, 259 <br>
Herttell, Herman, med doktor, 56 <br>
Hesselius, pastor, 236 <br>
Hierne, Urban, 35, 48, 49, 130, 146,
168, 257 <br>
Hindrik, mäster, 195 <br>
Hisingen, 175, 209 <br>
Hisingh, Olaus, 276 <br>
Hjortberg, Fredrik, assessor, 114 <br>
Hoffvenius, Per, 34, 38 <br>
Holländer, Herman, 196 <br>
Holmen, 175 <br>
Holst, Anders, guvernementskamrer,
37 <br>
Holst, Claudius, apotekare, 37 <br>
Holst, Jöns, handelsman, 222 <br>
Holten, von, 194 <br>
Hoorn, Johan von, med. doktor, 49,
98, 118, 147 <br>
Horn, Gustaf, 287 <br>
Hornberg, exekutionsbetjänt, 134 <br>
Horseby, 269 <br>
Hossman, Jacob, fältskärsgesäll, 144 <br>
Howard, John, 232, 234 <br>
Hult, Olof, med. doktor, 19 <br>
Hvasser, Israel, 34, 80 <br>
Hvid, Carl Adolf, med. doktor, 74 <br>
Hydræus, Benedictus, 307 <br>
Håkansson, Sven, 128 <br>
Härlanda, 177, 239 <br>
Högen, 128 <br>
Höghult, 269 <br>
Hörningsholm, 9

<tab><b>I</b>

Ingefrid, hustru, 177 <br>
Ingrij, Gustafs, 143 <br>
Ingvald, skrivare, 180 <br>
Inland, 209 <br>
Intakan, 175 <br>
Ivar Skräddare, 176

<tab><b>J</b>

Jacobsson, Petter, 196 <br>
Joachim Bryggare, 297 <br>
Jochom Barbier, 125 <br>
Jochum, kock, 309 <br>
Johan, hertig av Östergötland, 273 <br>
Johan, Kasimir, 84 <br>
Johan III, 84, 172, 173, 175 <br>
Johannesborg, 276 <br>
Johannis, Gustaf, 273 <br>
Johansson, Måns, 171 <br>
Jonsson, Gunne, 195 <br>
Jordan, Brita, 209 <br>
Jordan, magister, 306 <br>
Jost, trumpetare, 309 <br>
Junge, Melkior, 296 <br>
Jönköping, 39, 49, 273, 277 <br>
Jönsdotter, Anna, 218 <br>
Jönsdotter, Ingel, 218 <br>
Jönsson, Nils, 309 <br>
Jöran Bårdskär, 119, 120 <br>
Jörgensson, Paul Hansson, apotekare,
89 <br>
Jörgensens, Paul, änka, 239 <br>
Jörlin, Engelbert, rektor, 72

<tab><b>K</b>

Kafle, Erland, 277 <br>
Kagge, Lars, 293 <br>
Kalldiniker, Johan Hinrik, fältskär,
133, 135, 154 <br>
Kallebäck, 239 <br>
Kallerman, 309 <br>
Kalmar, 272 <br>
Karlskrona, 64 <br>
Karlsport, 158 <br>
Kaulbars, baron von, 230 <br>
Kaulbars, generalskan, 231 <br>
Kellander, Daniel Petersson,
stadsfysikus, 51, 99, 100, 104, 108
117, 209, 257, 262 <br>
Kellander, Peter, kyrkoherde, 51 <br>
Kempff, Johan Georg, 216 <br>
Kerkis, 254 <br>
Kiempe, Anders, artillerikapten, 47 <br>
Kiempe, Johan, med. practicus, 47 <br>
Kila, 258 <br>
Kinna, 186 <br>
Kinnerd, Anna, 28 <br>
Kiärringh, 176 <br>
Kjerrulff, Elsa Greta, 69 <br>
Klangesten, 278 <br>
Klot, 309 <br>
Knepehald, 274 <br>
Koch, Henrik, 279 <br>
Koch, Isak, 284 <br>
Kopparberget, Stora, 280 <br>
Koster, 254 <br>
Kreutzberg, David, fältskär, 138 <br>
Kriig, 309 <br>
Kristianstad, 269 <br>
Kristina, drottning, 13, 282, 288,
293, 301, 310 <br>
Kristinedal, 194 <br>
Krüiger, Anna Sofia, 13 <br>
Kungsbacka, 239 <br>
Kungälv, 209, 254 <br>
Kvarnberget, 153, 158 <br>
Kvarnholm, (Qvärnholm), 272 <br>
Kyle, Johan, 277 <br>
Kålltorp, 175 <br>
Känsö, 255 <br>
Käringön, 254 <br>
Kärra, 239 <br>
Kärret, 175 <br>
Kättil Besökare, 143 <br>
Köpke, Gottfrid, fältskär, 56, 137 <br>
Körning, 309 <br>
Körsö (Köpstadsö), 255 <br>
Köster (Costerus), Johan, livmedikus,
295

<tab><b>L</b>

Lagan, 274 <br>
Lagerkrona, 293 <br>
Lahall, 239 <br>
Lamberg, biskop, 226 <br>
Lamberg, rådman, 72 <br>
Lambergius, Petrus, 306 <br>
Landvetter, 239, 244 <br>
Lanerius, Samuel, 245 <br>
Lars, herr, 180 <br>
Lars, kyrkopräst, 121 <br>
Larsson, Anders, stadstuktare, 151 <br>
Larsson, Jöns, 304 <br>
Larsson, Oluff, 195 <br>
Larsson, Töre, skeppare, 18 <br>
Laurius, Lars, 273 <br>
Lax, Hans och Peter, 309 <br>
Laxman, Tönnes, 300 <br>
Leche, Johan, med. doktor, 64 <br>
Lehman, Friedrich Traugott, 137 <br>
Lejonsparre, överstelöjtnant, 158 <br>
Lenæus, ärkebiskop, 287, 306 <br>
Lengercken, Gerhard von, Se
Leyoncrantz <br>
Lengercken, Volrat von, 261 <br>
Lerum, 239, 243 <br>
Lewenhaupt, Gustaf Fredrik, 134, 137 <br>
Lexby, 175 <br>
Leyoncrantz, Gerhard, 32, 153 <br>
Leyonhufvud, greve, 133 <br>
Leyonhufvud, Ludvig, greve, 310 <br>
Leyonhufvud, överstelöjtnant, 52 <br>
Leyonsparre, överstelöjtnant, 158 <br>
Liborius, Johan August, med. doktor,
73, 77 <br>
Lidbeck, Erik Gustaf, professor, 229 <br>
Lidner, Bengt, 65 <br>
Lidner, Olaus, organist, 65 <br>
Lilie, Axel, 274, 288 <br>
Liljeholmen, 277 <br>
Lilliecrona, 309 <br>
Lilliehök, general, 276 <br>
Lindegren & Grill, 225 <br>
Lindestolpe, Johan, assessor, 52, 97,
258, 264 <br>
Lindome, 245 <br>
Linköping, 273 <br>
Linné, Carl, von, 57, 64, 182 <br>
Lithel, Jan, fältskär, 123 <br>
Lithel, Maria Jönsdotter, 132 <br>
Litheus, Johan, fortificationskapten,
260 <br>
Lithman, Carl, 306 <br>
Litman, Jacob, 278 <br>
Ljung, Petrus, 306 <br>
Loccenius, Johan, professor, 7, 306 <br>
Loede, J. de, 135. <br>
Lorum, köksmästare, 309 <br>
Lothigius, Johannes, 276 <br>
Lothrius, Georg Christopher, m.
doktor, 20 <br>
Lund, 1/2 kronohemman, 130 <br>
Lundberg, Jacob, fältskär, 130 <br>
Lundby, 51, 181 <br>
Lundelius, Andreas, stadsfysikus, 48,
97, 135, 243, 245, 260 <br>
Lundelius, Anna Margareta, 65 <br>
Lundelius, Greta Hedvig, 50 <br>
Lundelius, Johan Henrik, 50 <br>
Lundius, Carl, 277 <br>
Lundqvist, Martin, apotekare, 90,
102, 111 <br>
Luth, Franz Martin, apotekare, 64,
97, 100, 228 <br>
Lyders, Johan, fältskär, 129 <br>
Lårman, 306 <br>
Låårman, Gert, 279 <br>
Lödöse, 171

<tab><b>M</b>

Macklier, David, överste, 34 <br>
Macklier, Gustaf, kommendant, 34,
151 <br>
Macklier, Jacob, 309 <br>
Macklier, H., 15 <br>
Macklier, Per Johan, president, 32,
34, 39, 40 <br>
Magalotti, sändebud, 142 <br>
Magirus, Anna, född Erichssen, 15,
18 <br>
Magirus, Georg, stadsfysikus, 15, 90,
237, 251 <br>
Magirus, Jürgen, 18 <br>
Magirus, Sophia von Hattingen, 18 <br>
Mahr, beridare, 309 <br>
Malm, professor, 189 <br>
Malmsten, Per Henrik, professor, 77 <br>
Margareta, drottning, 278 <br>
Marieholm, 194 <br>
Martinsson, Johan, 272 <br>
Mark, 244 <br>
Marstrand, 254 <br>
Masthamnen, 164 <br>
Masthugget, 112, 114, 115, 207, 262 <br>
Maszowit (Mascovius,) Georgius, 
stadsfysikus, 14 <br>
Mathesius, Aron, pastor, 224 <br>
Mathiæ, Johannes, biskop, 21, 28 <br>
Mattsson, Nils, 310 <br>
Maurice, doktor, 230 <br>
Meier, Ignatius, boktryckare, 294 <br>
Meincke, Christian Ludvig, fältskär,
72, 113, 116, 139 <br>
Meister, Anna Elisabet, 111 <br>
Meister, Fredrik August, fältskär, 71,
111, 116, 139 <br>
Meyer, Petrus, läkare, 15 <br>
Meyer, major, 310 <br>
Michelsen, Gert, 18 <br>
Micrander, Lars, med. doktor, 49, 80,
95 <br>
Molhammar, 291 <br>
Molin, Johan, Collega Scholæ, 266 <br>
Monaye, de la, 264 <br>
Montelius, 293 <br>
Mora äng, 299 <br>
Morter, Didrik, fältskär, 123, 132,
152 <br>
Moskva, 37 <br>
Munkebäcken, 177 <br>
Måns i badstun, 196 <br>
Månsdotter, Gundla, 217 <br>
Månsdotter, Kirsti, 218 <br>
Mårten i Måhult, 174 <br>
Mölndal, 210, 213 <br>
Mörner, Carl G., 136, 144 <br>
Mörner, Liliana Kristina, 273

<tab><b>N</b>

Naaldewyk, Pieter à. läkare, 10, 13 <br>
Nehusen, Hans, bårdskär, 119 <br>
Nerecius, Petrus, apotekare, 95 <br>
Nauclér-Bure, Samuel,
provinsialläkare, 67, 116 <br>
Nidingarne, 144 <br>
Nilsson, Albrekt, 121 <br>
Nilsson, Hans, 177 <br>
Nissan, 274 <br>
Nol, 239 <br>
Noltken, baron von, 225 <br>
Norby, 258 <br>
Nordanväder, Erik, 310 <br>
Nordenheim, Johan Kristofer,
assessor, 52, 98, 117, 133, 146 <br>
Nordlund, Håkan, med. doktor, 76 <br>
Norgren, exekutionsbetjänt, 134 <br>
Norman, slaktare, 186 <br>
Norrköping, 273 <br>
Nylödöse, 119, 170, 176, 194 <br>
Nymans, Niclas, änka, 131 <br>
Nåntuna, 300 <br>
Näfve, Maria, 306 <br>
Näset, 174

<tab><b>O</b>

Odælius, Erik, 300, 306 <br>
Odelstjerna, Erik, med. doktor, 80 <br>
Oestenius, Olaus, se Östring <br>
Olbers, Johan A. assessor, 222 <br>
Oldenborg, 309 <br>
Oljeqvist, se Johannes Mathiæ <br>
Olskroken, Stora, 161 <br>
Oluff i Målsjöås, 174 <br>
Oluff i Näset, 174 <br>
Otterhällan, 158 <br>
Otto, Johan, 285 <br>
Oxenstierna, Axel, 250, 293 <br>
Oxenstierna, Erik, 276 <br>
Oxenstierna, Johan, 291 <br>
Oxenstierna, Ture, 290

<tab><b>P</b>

Paré, Ambroise, 123 <br>
Paternoster, 255 <br>
Patkull, överste, 137 <br>
Pedersson, Anders, 285 <br>
Pernau, 50 <br>
Persson, Anders, 236 <br>
Persson, Henrik, 120, 177 <br>
Petri, Laurentius, 190 <br>
Pettersson, Daniel, borgmästare, 163,
226, 266 <br>
Pettersson, provisor, 114 <br>
Philip, Hans, 279 <br>
Phrygius, Sylvester Johannis, 11 <br>
Piper, kanslist, 309 <br>
Planen, 309 <br>
Polus, 309 <br>
Posse, Knut, 277 <br>
Posse, Nils, landshövding, 97, 198 <br>
Posse, överste, 137 <br>
Preuss, assessor, 23 <br>
Prytz, Claudius, 276 <br>
Prytz, Johannes, borgmästare, 294,
295, 297 <br>
Pyrmont, 258 <br>
Påvel, bårdskär, 119

<tab><b>R</b>

Rahm, Johannes, boktryckare, 42 <br>
Ralleper, 179 <br>
Ramlösa, 258 <br>
Ramnås, 274 <br>
Ranängen, 175 <br>
Rapp, major, 310 <br>
Ravius, Christiernus, 306 <br>
Redberget, 162 <br>
Redväg, 173 <br>
Reindertz, Simon, 136 <br>
Resonius, 293 <br>
Rhensköld, 91 <br>
Revigin, stadskvartermästare, 65 <br>
Ribbing, Bengt, landshövding, 101,
228 <br>
Ribbing, Carl, 309 <br>
Riddermark, Andreas Wetterhamn,
professor, 34 <br>
Ridderstorm, J., 47 <br>
Roberg, Daniel, apotekare, 96 <br>
Roberg, Lars, professor, 38, 80 <br>
Roempke, Johan Fredrik, fältskär,
135 <br>
Roland, barberare, 309 <br>
Rolof, 307 <br>
Roman, 309 <br>
Romeled, 245 <br>
Rosenborg, 293 <br>
Rosenhane, Schering, överståthållare,
125, 291 <br>
Rosenholm, borgmästare, 295 <br>
Rosenskiöld, Peder, president, 18 <br>
Rosenstein, Nils Rosén von, arkiater,
68 <br>
Rosenstråle, 309 <br>
Rothoff, burggreve, 279 <br>
Rothoff, Lars, 284 <br>
Rudbeck, Olaus, d. ä. 44, 307 <br>
Rudbeckius, Johannes, 278 <br>
Rudbeckius, Petrus, 306 <br>
Rusch, m. doktor, 75 <br>
Rutenfelt, se Götzigerodius <br>
Rya, 208 <br>
Rydén, Carl Anders, fältskär, 74 <br>
Ryssby, 273 <br>
Rystelius, Lars, 273 <br>
Rütz, Carl, fältskär, 116 <br>
Rüzelius, Andreas Ol., biskop, 171 <br>
Räf, Samuel, 308 <br>
Rönnerberg, Gustaf Adam, apotekare,
112, 113 <br>
Rönnow, Johan, fältskär, 138, 159,
167 <br>
Rörö, 254

<tab><b>S</b>

Sack, Erasmus, stadsfysikus, 33 <br>
Sackensköld, se Sack <br>
Sahlgren, N., 225 <br>
Sahlgren, Niclas, direktör, 64, 161 <br>
Sahlgren, direktörskan, 231 <br>
Sala, 284 <br>
Salem, 254 <br>
Sankt Jacobsgatan, 14 <br>
Sankt Peder, 174 <br>
Sankta Britas sten, 278 <br>
Santesson, Carl Gustaf, professor, 77 <br>
Sara, 195 <br>
Sasse, Anna Elisabet, 111 <br>
Sasse, Caspar, apotekare, 111 <br>
Saxo Grammaticus, 123 <br>
Schallerus, Peter, med. doktor, 277,
293, 295 <br>
Schallin, Erik, 255 <br>
Schefferus, Johannes, 306 <br>
Schesler, Peter, 36 <br>
Schildt, Mathias, assessor, 222, 228 <br>
Schleetzer, »honorarius», 309 <br>
Schmidler, Maximilian, fältskär, 137 <br>
Schmidt, Henrik, 9 <br>
Schröder, Frans, 246 <br>
Schröder, Johan, stadsfysikus, 69,
116, 266 <br>
Schröder, Lars, handelsman, 69 <br>
Schultz (Schultzenheim), David, m.
doktor, 148, 232 <br>
Schultz, (Shylt), Hans, 130 <br>
Schultz, Johan, 230 <br>
Schultzberg, Anna, född Nyström,
148 <br>
Schytz, Jacob, 69 <br>
Schulz (Schulzen), Mathias Gottlieb,
stadsfysikus, 67, 69, 72, 116 <br>
Schulzen, Fredrik, stadsfysikus, 70 <br>
Schwalbach, 258 <br>
Schwartz, Andreas, apotekare, 90 <br>
Schönleben, Johan Benedikt, von,
46, 131, 196 <br>
Sehlstedt, Elias, 145 <br>
Sesvij, Arvid, 310 <br>
Sidenius, Daniel, 306 <br>
Sigfridsson, Olof, 306 <br>
Silentz, Britta Maria de, 65 <br>
Silentz, Wilhelm de, 163, 246, 248 <br>
Simon, Peter, 273 <br>
Sinclairsholm, 269 <br>
Sirenius, Hedvig, 70 <br>
Sjöberg, Jacob, m. doktor, 56 <br>
Sjöblad, Erik, landshövding, 137,
159, 200, 237, 243 <br>
Skara, 117 <br>
Skatelår, Henrik, 300 <br>
Skepplanda, 172 <br>
Skragge, Samuel, livmedikus, 49, 258 <br>
Skröder, Erik, 20 <br>
Skytte, Johannes, 305 <br>
Skytte, Lars, 293 <br>
Skänninge, 275 <br>
Sköningared, 173 <br>
Smedetorpet, 175 <br>
Smitt, Lars, 91 <br>
Spaa, 258 <br>
Spalding, borgmästare, 214 <br>
Spalding, Gabriel, 32, 34 <br>
Sparfelt, överste, 137 <br>
Sparre, Ebba, 287 <br>
Sparre, H., guvernör, 22, 31 <br>
Specht, Petrus, stadsfysikus, 20, 86, 89 <br>
Spetalsgården, 172 <br>
Spiker, John, 224 <br>
Staffansson, Erik, 309 <br>
Stahl, 264 <br>
Stallhoff, Gerhard (Gert)
stadsfysikus, 6, 29, 39, 82, 180, 267 <br>
Stange, källarmästare, 134 <br>
Stare, mantalskommissarie, 113 <br>
Stegeborg, 276, 309 <br>
Stenbock, Erik, 291 <br>
Stenius, professor, 306 <br>
Stigberget, 262 <br>
Stigler, överste, 177 <br>
Stigzelius, Laurentius, 306 <br>
Stobæus, Kilian, stadsfysikus, 55, 108 <br>
Stobée, L. K., landshövding, 205, 206 <br>
Stockholm, 286 <br>
Stormhatt, 309 <br>
Strobell, Georg Fredrik, apotekare, 96 <br>
Ström, Hans, 222 <br>
Strömstad, 254 <br>
Sture, Anna, 7 <br>
Sture, Svante, 9 <br>
Styfvert, Jonas, 201 <br>
Sultzbach, pfaltzgreve av, 310 <br>
Sundelius, 307 <br>
Swab, Friedrich, 279 <br>
Svalered, 173, 174 <br>
Svart, Severin, 177 <br>
Swartzkopp, Jörgen, 131, 138 <br>
Sven Bokförare, 123 <br>
Sylvius, 264 <br>
Säter, 52 <br>
Sätra, 258 <br>
Söderköping, 276 <br>
Söfrinsson, Jöns, 156

<tab><b>T</b>

Tack, Adolf, 17 <br>
Tallberg, copverdikapten, 255 <br>
Tarras, John, 225 <br>
Taube, baron, 134 <br>
Tegelängen, 206 <br>
Tellander, Erik, borgmästare, 101, 146 <br>
Tham, Gertrud, 217 <br>
Tham, Sebastian, kommerseråd, 53,
55, 246 <br>
Tham, Volrat, 217 <br>
Thegner, Olof, 295 <br>
Tillisch, Daniel, fältskär, 137 <br>
Tillisch, Mathias, fältskär, 138 <br>
Thiisen-Huusen, hovjunkare, 309 <br>
Torgersson, Jöns, skeppare, 17 <br>
Torinius, Jonas, rector scholæ, 15 <br>
Torsby, 208 <br>
Torshälla, 278 <br>
Torsk, Per, 309 <br>
Torstensson, Lennart, 171, 287 <br>
Treutiger, Anna Maria, 91, 103 <br>
Treutiger, David, 90 <br>
Treutiger, Kilian, apotekare, 55, 84,
111 <br>
Trotzi, Anthony, 280 <br>
Tränne, 269 <br>
Tripolis, 254 <br>
Tungel, Nils, 289, 293 <br>
Tunis, 254 <br>
Tuve, 181

<tab><b>U</b>

Ubechel, domprostinna, 231 <br>
Udde, underståthållare, 125 <br>
Uddevalla, 101, 117, 254 <br>
Uddsson, Bengt, 176 <br>
Ulfsparre, Jöran Eriksson,
ståthållare, 196 <br>
Ulfsparre, Åke Hansson, 290 <br>
Ullman, Carl Magnus, professor, 168 <br>
Ulrika, drottning, 55 <br>
»Under Ekskogen», 158 <br>
Unonius, Olaus, 306 <br>
Upsala, 301 <br>
Using, Christina, 23 <br>
Using, Peter, 23, 28 <br>
Usselinx, Wilhelm, 83 <br>
Utfall, W., 246, 261 <br>
Utmark, handlande, 186

<tab><b>W</b>

Wadst, J., 246 <br>
Vadstena, 274 <br>
Vahammarsängen, 161 <br>
Valdemar, hertig, 171 <br>
Vallant, Anders adl. Odendal, m.
doktor, 49 <br>
Vallerius, Sara, 181 <br>
Vallin, biskopinna, 231 <br>
Walter, Salomon, fältskärsgesäll, 137 <br>
Vargehåla, 254 <br>
Warinus, m. doktor, 20 <br>
Vartofta, 173 <br>
Vattrang, Zacharias, m. doktor, 295 <br>
Weinberg, Philip Berndt, fältskär, 165 <br>
Velam Segelmakare, 128 <br>
Vervecius, laborant, 296 <br>
Vestman, Johan Jacobsson, 
stadsfysikus, 66, 116 <br>
Vexiö, 132, 269, 272, 277 <br>
Vidkärr, 175 <br>
Wijk, doktor, 13 <br>
Viksberg, 258 <br>
Wilson, direktör, 72 <br>
Vingius, Johannes Olai, med.
doktor, 48 <br>
Vingö (Vinga), 255 <br>
Winterkorn, Elias, prästman, 181 <br>
Wittenberg, Johan Leonard, greve,
287 <br>
Witzöll, köksmästare, 309 <br>
Wobersnow, överstelöjtnant, 65 <br>
Wohlfart, Berndt, 225 <br>
Wohlin, Christian, livmedikus, 140 <br>
Wolff, Vallentin, med. doktor, 67 <br>
Wolluhn, Johan Henrik, assessor, 117 <br>
Vrangel, Carl, 291 <br>
Vårby, 258 <br>
Välinge, 269 <br>
Värnstedt, 309 <br>
Värö, 245

<tab><b>Y</b>

Ytterstaden, 128

<tab><b>Z</b>

Zacharias, magister, 272, 275 <br>
Zacharias, bårdskär, 119 <br>
Ziervogel, Johan Martin, m. doktor, 49 <br>
Zimmerman, Gustaf Erik,
stadsfysikus, 66

<tab><b>Å</b>

Åsen, 272

<tab><b>Ä.</b>

Ättran, 274

<tab><b>Ö.</b>

Ödman, Samuel, 142 <br>
Öland, 272 <br>
Örby, 186 <br>
Örebro, 278 <br>
Örnebergh, Bengt Jacobsson, 278 <br>
Örnevinge, assessor, 277 <br>
Örnevinge, Nils, löjtnant, 186 <br>
Östring, Anna Maria, 23, 28, 29 <br>
Östring, Jacob, 23, 28 <br>
Östring, Justina, 23 <br>
Östring, Olaus, stadsfysikus, 21, 87,
152, 183
</chapter>
