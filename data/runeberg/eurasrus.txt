



<h1><big>A. v. Humboldts Reiser</big>
<small>i det</small>
Europæiske og Asiatiske Rusland.</h1>

Kjøbenhavn.
Paa Boghandler F. H. Eibes Forlag.
Louis Kleins Bogtrykkeri.
1856.

<chapter name="Første Capitel">
<h1>Første Bog.</h1>

<h2>Første Capitel.</h2>

I Sommeren 1827, fortæller Humboldt<footnote><small>Sammenlign Fortalen til Reisen til Ural, Altai og det caspiske Hav,
foretagen paa Hans Majestæt Keiseren af Ruslands Befaling af A. v.
Humboldt, G. Ehrenberg og G. Rose, mineralogisk-geognostisk Deel og
historisk Beretning om Reisen af G. Rose Berlin 1837 og 1842.</small></footnote>, da jeg netop var vendt
tilbage til mit Fædreland efter et langere Ophold i Frankrig, blev
jeg af den keiserlig russiske Statsminister, Hr. Grev v. Cancrin
opfordret til at meddele ham mine Anskuelser om Nytten af en
Platin-Mynt, der var et Produkt af de uralske Bjergværker og snart
skulde sættes i Cours, og om det lovlige Forhold af denne Mynts
Værdi til et af de to andre ædle Metaller. Jeg var allerede tidligere
officielt bleven opfordret af den spanske Regjering til at bearbeide
denne Sag; og under Wienercongressen havde private Personer gjort
de forsamlede Monarcher det Forslag, at lade slaae af amerikansk
Platin en Mynt, der skulde modtages i alle Statskasser. De Tvivl,
som jeg i Efteraaret 1827 yttrede for Greven af Cancrin, ere ikke
blevne retfærdiggjorte ved flere Aars Erfaring, uagtet Platin-Mynten
kun i ringe Tal er bleven spredt i det vidt udstrakte Keiserrige;
imidlertid havde den frimodige Discussion over et vigtigt
statsvidenskabeligt Spørgsmaal ikke formindsket den mig skjænkede ærefulde
Tillid. Jeg havde neppe i Løbet af denne Brevvexling omtalt det
Haab, at jeg, saasnart min Stilling vilde tillade det, vilde paa en
Sommerreise besøge Ural, hvis geognostiske Beskaffenhed sikkert maatte
frembyde mange Sammenligningspunkter med Andeskjeden i
Ny-Granada, førend jeg allerede den <sup>5</sup>/<sub>17</sub> December 1827 gjennem Herr
Finantsministeren blev underrettet om Hans Majestæt Keiser Nicolaus’s
Befaling, ifølge hvilken min Reise skulde udføres udelukkende paa
Kronens Bekostning i en videre Udstrækning og efter de
omhyggeligste Forberedelser. Denne Efterretning vakte paa det meest Levende
min gamle medfødte Reiselyst. Men saa meget jeg ogsaa glædede
mig til atter tillands at gjennemvandre et saa stort Jordstrøg, saa
kunde jeg dog ikke strax benytte mig af hiint storartede Tilbud, der
forøvrigt paa ingen Maade indskrænkede min Frihed, da jeg ønskede
i Vinteren 1828 at fuldende mine offentlige Forelæsninger over den
<sp>physiske Verdensbeskrivelse</sp><footnote><small>Disse Foredrag, som Humboldt holdt i Berlin fra 3. November 1827
til 26. April 1828, danne det første Udkast til „Kosmos“.</small></footnote>. Min Bøn om Udsættelse
fandt let Indgang og da Herr Grev v. Cancrin tilskrev mig under
<sup>8</sup>/<sub>20</sub> Marts 1828, at Hans Keiserlige Majestæt havde ved
egenhændig Underskrift bevilliget, at det ganske skulde afhænge af mit
eget Forgodtbefindende om jeg først i Aaret 1829 vilde tiltræde
Reisen til Uralbæltet og Tobolsk, og om jeg vilde medbringe som
Ledsagere mine lærde Venner, Professorerne G. Ehrenberg og G.
Rose; ogsaa blev det overladt til mig selv om jeg i det næstfølgende
Aar vilde udstrække min Excurtion til Ararat eller andre af
Ruslands sydlige Egne. For den paatænkte Reises Sikkerhed og
Hurtighed havde Herr Finantsministeren med den største Omhyggelighed
truffet de hensigtsmæssigste Foranstaltninger.

I Vinteren 1829, kort før min Afreise fra Berlin, blev der
endog tilsendt mig en Promemoria der indeholdt Bestemmelse om
de for Expeditionen allerede forfærdigede Vogne, Tallet af Postheste
paa hver Station (15—20), Valget af en Feldtjæger eller Coureer,
de rummelige Boliger, som overalt skulde holdes i Beredskab, den
militaire Bedækning, hvor den paa Grund af Grændsens Nærhed
var nødvendig, o. s. v. En meget udmærket Bjergembedsmand (den
daværende Overhytteforvalter, senere Bjergværksbestyrer von Menschenin),
der var det tydske og franske Sprog lige mægtig, skulde ledsage os
paa hele Reisen. Promemoriaen endte med de mindeværdige Ord:
det afhænger aldeles af Dem, i hvilke Retninger og i hvilke Øiemed
De vil udføre denne Reise. Regjeringens Ønske er alene det at
understøtte Videnskaberne. Saa meget De formaner vil De derved
gavne Ruslands Bjergværksdrift og Industri.

Saa ædle Tilbud (siger til Slutningen Humboldt), og de bleve
alle opfyldte paa en længe varende Reise af 14,500 Werster (over
2000 geographiske Miil) tør jeg ikke forbigaa med Taushed,
allerede fordi de paa en glædelig Maade charakterisere den Tidsalder,
i hvilken vi leve. Den Gunst, som bliver tildelt den Enkeltes stille
Virken, straaler fra Videnskabernes Høide ned paa ham. Deri er
det levende Udtryk af den Agtelse som en mægtig Monarch yder den
fremskridende Viden, og denne Videns velgjørende Indflydelse paa
Folkenes Velstand.

Hvor høit Værd Keiseren af Rusland lagde paa Humboldts
videnskabelige Forskninger, fremgaaer blandt Andet ogsaa deraf, at
der under <sup>14</sup>/<sub>26</sub> Febr. 1831, altsaa neppe 16 Maaneder efter 
Tilbagekomsten fra det kaspiske Hav, blev paa Keiserens Befaling gjort
ham Tilbud om en ny Reise. Humboldt (som destoværre ikke saae sig
istand til at gaae ind herpaa) skulde have Valget imellem at besøge
enten Finland eller, dersom han foretrak Syden, Kaukasus. Den
12. April 1829 om Aftenen Kl. 11 forlod Humboldt Berlin, ledsaget 
af Professorerne Ehrenberg og Rose. Man tiltraadte Reisen
i to Vogne, da dens Øiemed gjorde det nødvendigt at medtage et
Apparat af astronomiske og physiske Instrumenter, Bøger samt 
Forberedelser til chemiske Forsøg og naturhistoriske Samlinger. I
Begyndelsen var Afreisen bleven fastsat til de første Dage af Mai,
den blev imidlertid fremskyndet ved den Efterretning, at Keiseren af
Rusland allerede i de Dage vilde forlade Petersborg og begive sig
til Kroningen i Varskov.

I Berlin var allerede for længere Tid siden indtraadt mildt
Foraarsveir og de Reisende haabede derfor at komme til Petersborg
uden Ophold. De maatte imidlertid snart erfare, at de netop havde
valgt den værste Tid til en nordisk Reise. Allerede den følgende
Dag traf de paa Snee, der var i Begreb med at smelte og derved
fordærvede Veiene, og længere hen havde de den Ulempe at træffe
alle de Floder, som de skulde passere, i Iisgang. Denne maatte de
nu overalt først afvente, og derved led deres Reise særdeles Ophold.

I de første Dage følte de kun lidet til disse Onder; thi
Chausseen til Kønigsberg var ikke meget fordærvet ved Sneens 
Optøen, og i Dirschau, hvor de ankom tidligt den 14., fandt de
Weichselen allerede aaben i otte Dage og kunde uden Ophold sætte
over med Færgen. Vandet stod meget høit; det havde gjennembrudt
Dünerne i Danzigs lavtliggende Dele og anrettet stor Skade. To
Mile længere hen satte de over Weichselens anden Arm Nogat, 
hiinsides hvilken Marienburg ligger. Besigtigelsen af de tydske Ridderes
gamle Slot skjænkede dem nogle Timers behagelig Nydelse. Hiinsides 
Marienburg lige til Elbing fandt de atter den hele Egn saa
oversvømmet paa begge Sider af Landeveien, at denne kun lidet
ragede frem af den Alt bedækkende Vandmasse.

Den 15. om Morgenen indtraf de i Kønigsberg, og her gjorde
Humboldt først personligt Bekjendtskab med den berømte Astronom,
Professor Bessel, som viste de Reisende alle Enkelthederne ved hans
fortræffeligt indrettede Observatorium, hvilket ligger paa en Høi,
som havde hørt til de tidligere Fæstningsværker og forbinder en stor
Beqvemmelighed med den største Hensigtsmæssighed. Om Middagen
fandt de hos Bessel samlet en større Kreds af Kønigsbergs Lærde
og Læger, i hvis muntre og belærende Selskab Aftenen hurtigt
rykkede frem.

Det i Nærheden af Kønigsberg fundne Rav gjør ogsaa i
mineralogiske Henseende denne Stad særdeles interessant. Universitetets 
Mineraliesamling indeholder en fortrinlig Samling Ravstykker
med indesluttede Insekter. Den er saa temmelig af samme Størrelse
som den, der befinder sig i den kongelige Samling i Berlin. Slige
Samlingers videnskabelige Værd er saameget større som de i Ravet
indesluttede Insekter ere de eneste Levninger af en nu forgaaet
Skabning<footnote><small>G. Rose o. a. St. — Begge Samlinger, den Kønigsberger saavelsom
den Berliner, staae efter Professor Roses Dom i Skjønhed og Fuldstændighed 
langt tilbage for <b>Dr</b>. Berendts i Danzig. Med Hensyn til
denne sidste Samling sammenligne man følgende interessante Værk: De
i Rav sig befindende organiske Levninger fra Forverdenen i Forbindelse
med flere bearbeidet og udgivet af Sundhedsraad Dr. G. C. Berendt.
Berlin 1845 og 54.</small></footnote>.

Indvindingen af Rav blev tidligere styret af en kongelig
Embedsmand, og det aarligt samlede Rav folgt ved offentlig
Auktion. Men siden 1811 er Ravet forpagtet til Hr. Douglas for
en aarlig Afgift af 10,000 Thaler. Hos denne saae Professor
Rose de meget betydelige Forraad (efter Hr. Douglas’s Angivelse
150,000 Pd.), som, for at beskytte dette let antændelige Materiale
for Ildsvaade, bliver opbevaret i et massivt Magazin, der har et
hvælvet Loft og lukkes med Jerndøre. Her blev Ravet ordnet efter
Stykkernes Størrelse og opbevaret i Kurve og Kister. Man stjælner
imellem Sortiment, Tonnenstein, Fernitz, Sandsteen og Schlick. Til
den Første regner man alle Stykker, som veier 5 Lod og derover;
af Tonnenstein gaaer 30 til 40 Stykker paa et Pund, til Fernitz
tæller man smaae rene Stykker paa 1 til 2 Qvadrattommer, 
Sandsteen danner de endnu mindre Stykker og Schlick kalder man den
urene Sandsteen. Sortiment bliver af Ravarbeiderne anvendt til
alleslags Galanteriarbeide, men gaaer dog for største Delen raat til
Konstantinopel, hvor det bliver benyttet til Ravspidser. Af 
Tonnenstein og Fernitz forfærdige Ravarbeiderne Perler, som de kalde
Koraller. Sandsteen og Schlick, saavelsom Affaldet bliver meest
brugt til Destillation af Ravsyre, der bruges som chemisk Reagens,
ligesom det Tiloversblevne i Retorterne, det saakaldte <b>colophonium
succini</b>, bliver brugt til Ravfernis.

Regnskabet, som man har ført over Udbyttet af Rav fra 1535
til 1811, udviser, at Resultatet stedse er blevet det samme. Tager
man en Gjennemsnits Beregning af Aarene 1661 til 1811, saa
andrager Mængden af det aarlig indvundne Rav 150 Tønder 
(Tønden til 87 Stof, der er noget mindre end den Berlinske Qvart).
Meer eller mindre gunstige Storme, som drive Navet til Strandbredden, 
større eller mindre Underslæb ved Indsamlingen, give i
de forskjellige Aar større eller mindre Afvigelser, hvilket dog aldrig
ere betydelige. Sortiment findes sjeldnest. Procentviis indeholde 150
Tønder: 0,788 Sortiment, 9,642 Tonnenstein, 5,959 Fernitz, 64,695
Sandsteen, 18,916 Schlick.

Rav bliver deels opkastet af Havet paa Stranden og der 
opsamlet, deels opgravet i Nærheden af Stranden, dog findes der
langt mere Sørav end Landrav. Søravet bliver samlet paa hele
Kysten fra Memel til Danzig, men ikke overalt i lige Mængde; den
største Mængde bliver samlet paa den Samlændske Kyst fra Pillau
og Nord paa lige til Landsbyen Gross-Hubnicken paa en Længde af
omtrent 3 Miil, derimod bliver der kun indvunden ubetydeligt paa
den Friske Nehrung og endnu mindre paa den Kuriske Nehrung. <footnote><small>Nehrung er det lavtliggende Land ved Hafferne.</small></footnote>
Herr Douglas har kun forpagtet Kysten fra Memel indtil Danzigs
Gebeet hinsides Landsbyen Polsky. Det der bliver samlet ved
Danzig tilhører Staden, som særskilt har forpagtet det. Vindens
Retning, som mest begunstiger Ravets Fremkomst, er forskjellig i de
forskjellige Rivierer efter Kystens Beliggenhed; ialmindelighed er det
dog især vedholdende Nordenvinde, ved hvilke Ravet bliver opskyllet
med Bølgerne, thi naar de have lagt sig, bliver Ravet drevet op af
Vandet tilligemed det saakaldte Ravgrønt (<b>fucus vesiculosus</b> og
<b>fastigatus</b>), hvori det ligger.

I Aarene fra 1782 til 1806 bleve Landravet ved Landsbyerne
Gross-Hubnicken og Kraxtepellen paa den Samlændste Kyst, tilvirket
ved fuldkommen Bjergværksdrift i Schakter og Stoller. Ravet
findes her ved den 100 indtil 150 Fod høie Strandbred i et sort,
meget vitriol og leeragtig Sandlag, blandet med Brunkulstykker.
Indvindingen var vel meget besværlig paa Grund af det mægtige
Sanddække, men holdt sig derved, at man i det opgravede Rav
fandt meget mere Sortiment end i Søravet. Endnu bliver Rav
opgravet, men man indvinder det ikke ved Drift under Jorden, men
fra Dag til Dag idet man affører det hele Sandlag og lader det
skylle i Havet ved en lille forbiflydende Flod, hvis Retning vilkaarlig
kan forandres. Herr Donglas’s Omkostninger ved denne Graven
beløb sig i et Aar til 10,000 Thaler. Paa Kysten af Danzig
bliver Ravet endnu mere opgravet end paa Kønigsberg Kysten, det
forekommer imidlertid ganske under de samme Forhold og bliver
ligeledes indvundet ved at afføre Sandlaget.

Forøvrigt træffer man ogsaa i Preussen Ravet i større Afstand
fra Kysten og paa nogle Steder i stor Mængde. I Aaret 1803
fandt man paa Godset Schlappachen imellem Gumbinnen og Insterburg 
det Stykke, som bliver opbevaret i den kongelige mineralogiske
Samling i Berlin og er det største, som man kjender. Dette Stykke
er 13¾ Tomme Rhinsk langt 8½ Tomme bredt, paa den ene Side
5⅝, paa den anden 3½ Tomme tykt og har en Vægt af 13 Pd.
15¾ Lod. Oprindelig var det endnu noget større, men Finderen,
som ei kjendte sit Funds Beskaffenhed, slog et Stykke paa omtrent 8
Lod af det. Ravet er af den gjennemsigtige Slags, dog paa nogle
Steder plettet. Dets Værdi ansættes til 10,000 Thaler.

Kønigsbergs Beboere maa med nogen Opoffrelse betale den
Ære at boe i Nærheden af en Kyst, der udmærker sig fremfor alle
andre paa Jorden, ved sit eiendommelige Produkt. De kan nemlig
ikke nyde Søens Behagelighed uden at udsætte sig for en besværlig
Undersøgelse af de til Opsigt ansatte Strandvagter, og have kun et
eneste Badested ved Landsbyen Kranz, der hvor Nehrungen begynder,
i en Egn, som er den mindst skjønne paa hele Kysten, men hvor
Søen kun opkaster lidet Rav. Værre endnu er det for Kystbeboerne,
thi Kystens Ufrugtbarhed henviser dem til Fiskeri, og dog tør de
kun fra bestemte Steder gaae ud i Søen, og blive de antrufne paa
andre Steder bringes de til Kønigsberg eller Fischhausen og blive
der undersøgte. Den høie Værdi som nogenlunde store Ravstykker
have, saavelsom den Lethed, med hvilken Kystbeboerne kunne komme
i Besiddelse deraf, gjør Strengheden ved Opsynet aldeles nødvendig.

Om Morgenen den 18. April forlod de Reisende Kønigsberg,
for paa den Kurske Nehrung langs med den vestlige Side af Haffet
at fortsætte deres Reise til Memel og derfra til Petersborg. Denne
Vei har den Ulempe, at man ved Enden af Nehrungen maa lade sig
sætte over Haffet; men den anden Vei over Tilsit paa Østkysten af
Haffet var ikke til at passere, da Memel var traadt over sine
Bredder ved Tilsit.

Sneen, der allerede var smeltet paa Marken, havde endnu
holdt sig paa Landeveien, hvor den var bleven fast ved den tidlige
Kjørsel. Snevandet fra Markerne havde imidlertid paa nogle Steder
undermineret den; Isdækket paa disse Steder kunde ikke mere bære
Vognens Vægt, og den gik derfor ofte igjennem. Et Forsøg, som
en af Postillionerne gjorde, at kjøre ved Siden af Landeveien paa
Marken, bevirkede flere Timers Ophold; Vognen sank snart ned i
den opblødte Grund til over Axen og blev kun igjen bragt op ved
Hjælp af mange Mennesker der bleve hentede fra en nærliggende
Landsby og som havde medtaget Løftetræer og Bræder. Ved dette
Ophold naaede de Reisende ikke længere end til Sarkau, som er den
første Landsby paa Nehrungen og den anden Station fra Kønigsberg. 
De naaede dertil ved Solens Nedgang og overnattede der.

Den følgende Dag kjørte de langs ad Nehrungen, hiin smalle
Landtunge, som indtil i Nærheden af Memel strækker sig 13½ Miil
og adskiller det Kuriske Haff fra Østersøen.

Omendskjøndt Nehrungen er kold og bedækket med Flyvesand, som
Vinden opdynger snart her snart der, findes der dog foruden Sarkau
flere Landsbyer, hvis Indvaanere for største Delen ernære sig ved
Fiskeri. Landsbyerne ligge alle paa Haffets østlige Side, Veien
derimod gaaer langs med den vestlige Bred, hvor man har plantet
Træer for at betegne den. Midt igjennem Landtungen trækker sig
en næsten uafbrudt Række af Sandbanker, der skjuler Udsigten til
Landsbyerne og for største Delen ogsaa til Haffet.

Da de Reisende heldig om Aftenen kom til Spidsen af Nehrungen 
ligeoverfor Memel, saae de til deres Sorg, at Haffet netop
var i Iisgang, og Overfarten til Memel nu umulig. De maatte
altsaa afvendte Iisgangen i det eneste Værtshuus, som findes her og
hvis Navn er Sandkrug.

Iisgangen blev imidlertid den følgende Dag stærkere og der
hengik to Dage, førend Overfarten kunde iværksættes. Strømmen
som sædvanlig er stærkest paa den østlige Bred havde aldeles trukket sig
hen paa den vestlige, og sammentrængt i den smalle Havsnævring,
undergravede Iismasserne den steile 60 til 80 Fod høie Sandbred,
saa at den bestandig styrtede sammen. Allerede førend de Reisende ankom,
var et betydeligt Stykke af Bredden bleven bortrevet og Indstyrtningen
tiltog den 20. for deres Øine i den Grad, at Værten i Sandkrug blev nødt
til at nedbryde en Veirmølle, som han ikke troede mere stod sikkert. Den
21. var der Intet mere at see af det Sted, hvor den havde staaet,
og da Humboldt og hans Ledsagere den 22. om Morgenen forlode
Sandkrug, var man beskjæftiget med at nedbryde endnu en anden
Bygning, der laa nærmere ved Bredden end det egentlige Vaaningshuus, 
og som efter Værtens Udsagn endnu for faae Dage siden
havde staaet 500 Fod fra Bredden. Disse Ødelæggelser skete ikke
blot paa dette ene Sted, men paa hele Bredden af Nehrungen, saavidt 
man kunde øine. Dersom Strømmens Hurtighed blev formindsket, 
ved Udløbet i Havet, maatte det løsrevne Sand atter sætte
sig fast, og truede saaledes med at stoppe Indløbet til Havnen, hvilket
man i Memel meget befrygtede:  Strømmen havde imidlertid været
saa stærk, at det smalle, grundede Sted, som danner Enden af
Nehrungen og som, naar det voxer til, forhindrer større Skibe, 
idetmindste med fuld Ladning, Indseilingen fra Rheden til Havnen
snarere var aftaget i Høide end tillaget.

En saa overordentlig Iisgang ydede et pragtfuldt Skuespil,
naar man seer bort fra de sørgelige Virkninger, som den havde for
Værten i Sandkrug. Iismassernes Størrelse var ligesaa betydelig
som den Hurtighed, hvormed de bleve revne bort af Strømmen.
Imedens Strømmen sædvanlig kun løber 3 Fod i Sekundet, naaede
den den 20. om Eftermiddagen i Midten en Hurtighed af 7,4 Fod
og ved Bredden, hvor Rivningen var større, en Hurtighed af 5,8
Fod. Hurtigheden kunde kun tilnærmelsesviis bestemmes, idet de
Reisende afmaalte paa et passende Sted paa Bredden en Basis af
100 Skridt, som blev regnet for 200 Fod, og ved et Uhr bestemte
den Tid, som tydelig fremtrædende Iismasser brugte for at giennemfare 
en lignende Strækning i Strømmen. Afvigelsen, forn fandtes
mellem det fundne Resultat og Virkeligheden, kunde i intet Tilfælde
være meget betydelig. Iisflagerne vare alle kløftede i stilkformige
Stykker, som stode lodret paa Overfladen, og den hele Strandbred
var bedækket med en Mængde saadanne løse Iisstilke.

Den første Dag af deres Ophold havde de Reisende det stjønneste 
Veir af Verden, og da de beboede et venligt Værelse, var deres
Stilling slet ikke ubehagelig, naar undtages den fortrædelige 
Forhaling af Afreisen. De havde fra deres Værelse Udsigt til Memel,
deres Ønskes nærmeste Maal; foran dem laa Sundet, paa hvilket
Iismasserne drev deres Spil, og tilvenstre Søen med Rheden, paa
hvilken fra Time til Time de Skibes Tal blev større, som ligeledes
ventede paa Iisgangens Ophør for at kunne løbe ind i Havnen; i
den nærmeste Omgivelse var vel Alt øde; dog dette Øde forhøiede
kun Udsigtens Eiendommelighed; Grunden var reent Flyvesand, paa
hvilket Solen allerede havde smeltet Sneen, intetsteds saae man Spor
af Cultur, selv de faae Huse frembøde ingen Hindring for det 
bevægelige Sand; man havde bygget dem paa Pæle for at beskytte dem
imod at tildækkes.

Humboldt benyttede Otiumet og det jevne Terrain omkring
Huset for at bestemme Magnetnaalens Deklination og de magnetiske
Kræfters Intensitet. Det klare Veir begunstigede Iagttagelsen, som
ellers vilde være bleven besværliggjort ved Luftningen, uagtet den
var meget ringe. For at forebygge lignende Ulempe lod Humboldt sig i
Petersborg forfærdige et Telt for slige Iagttagelser paa den senere Reise.

Som Skibenes Antal forøgedes ved Udgangen af Havsnævringen, 
ligesaa ogsaa Passagerernes Antal i Sandkrug. Den næste
Dag kom den kjørende Post, som havde taget Vei over Nehrungen,
da Memel var gaaet over sine Bredder ved dens Udmunding i
Haffet. Ved det forøgede Antal Gjæster begyndte det allerede at
mangle paa Næringsmidler, og vore Reisende bleve derfor meget
behageligt overraskede, da Overpostdirecteur Goldbeck i Memel den
21. om Aftenen, paa hvilken Tid smaa Baade kunde sendes over
Haffet, havde den Opmærksomhed at forsyne dem dermed. Om Morgenen 
den 22. var Iisgangen endelig standset saa meget, at Overfarten 
kunde iværksættes med større Baade, i hvilke man satte
Vognene.

De Reisende tilbragte Formiddagen den 22. i Memel med at
besee det Indre af Staden og Citadellet, der ligger paa en Høi tæt
ved Haffet tilvenstre for Dange Floden, og fortsatte derpaa deres
Reise. Veien var ikke meget bedre end bagved Kønigsberg; flere
Gange bleve de stikkende i Dyndet og kunde kun med megen Møie
arbeide sig ud deraf. Fire Mile fra Memel forlode de det 
preussiske Gebeet og ankom til den russiske Grændsestad Polangen, hvor
der allerede var kommen Befaling fra den russiske Finantsminister
Grev von Cancrin, at de Reisende uhindret skulde passere, og
de kunde derfor strax fortsætte deres Reise, efter at de havde
løst et Podoroschna eller et Tilladelsesbeviis til at reise med
Postheste.

Den følgende Dags Aften satte de over Windau ved Landsbyen
Schrunden. Iisgangen var allerede her forbi; men Høivandet og
den slette Strandbred, som var bleven meget beskadiget ved Iisgangen,
gjorde Overfarten besværlig. Den følgende Dag bleve de atter
opholdte ved en lille Flod, Schwete, over hvilken Broen vel var
bleven staaende, men ragede frem som en Ø i det høie Vand. Om
Aftenen kom de til Mietau og besluttede sig til at overnatte her,
da Aa og Düna, som de paa hiin Side skulde passere, ikke vare til
at befare om Natten paa Grund af Høivande.

Paa Veien fra Polangen til Mietau seer man kun faa store
Landsbyer. Bøndernes Avlsgaarde, saavelsom Adelsmændenes Godser
ligge enkelte og adspredte.

Overgangen over Aa om Morgenen den 24. gik meget godt;
men ved Riga var den besværlig over Düna, som endnu var i 
Iisgang. Vognene bleve een for een indladede i store Baade, paa
hvilke man foer over med fulde Seil, men bestandigt imellem 
Iisflager. Først om Eftermiddagen kunde de Reisende forlade Riga,
og kom om Natten lykkelig over den lille Aa, hvorpaa de fortsatte
deres Vei til Dorpat, uden videre at blive opholdt af Floder, der
vare traadte over deres Bredder. De fik nu en Prøve paa den
Hurtighed, hvormed man pleier at reise i Rusland. General v.
Schöler i Petersborg havde sendt dem en Coureer, der ventede
paa dem i Riga og nu bestilte Postheste paa alle Stationer, og de
tilbagelagde saaledes de 239 Werster (34 tydske Mile) fra Riga til
Dorpat i 33 Timer, uagtet det var en meget slet Vei. Da denne
Egn er uinteressant, sandig og tildeels bevoxet med Granskov, saa
var det intet Tab, at gjennomreise den med saa stor Hurtighed.
Man kom kun gjennem een lille Stad, Walk; en anden, Wolmar,
der laa et Par Stationer tidligere, kjørte man udenom.

Den 27. April, tidligt om Morgenen, indtraf de Reisende i
Dorpat i et heftigt Sneefog. Den Forhaling som deres Reise
allerede havde lidt, nødte dem til at forkorte saameget som mueligt
deres Ophold i Dorpat, uagtet den havde stor Interesse for dem
ved sine rige og fortræffelige videnskabelige Samlinger og sine mange
udmærkede Lærde. For at benytte hensigtsmæssigst den sparsomt 
tilmaalte Tid, maatte de sprede sig. Humboldt gik med Professor
Struve til det berømte Observatorium, Ehrenberg med Professorerne
van Ledebour og Meyer til den botaniske Have og Rose med 
Professor Engelhardt til det mineralogiske Museum, hvorhen ogsaa
senere Humboldt kom. Blandt de geognostiske Samlinger findes en
temmelig stor Meteorsteen, der er nedfalden den 15. September 1825
under <b>Dr</b>. Hoffmanns Ophold i Hanaruru paa Woahoo — een af
Sandwichsøerne. Den bestaaer af en graaagtig fiinkornet Masse,
som lader sig ridse med en Kniv og indeholder smaa Korn isprængt
med sølvhvidt, metallisk glindsende Nickeljern. Foruden er den 
omgivet af en mat sort Skorpe og i flere Retninger gjennemtrængt med
Lag af den samme Masse. Et lille Stykke af denne Steen, som
Humboldt fik af Herr von Engelhardt tilligemed en Samling af
Esthlands og Liflands Bjergarter, findes nu i den kongelige 
Samling i Berlin.

Et muntert Maaltid, som Universitetets Rector, Statsraad von
Evers, havde foranstaltet til Ære for de Reisende og i hvilket alle
Universitetets Medlemmer deeltoge, sluttede denne nydelsesrige Dag.

Den 28. April tidligt om Morgenen forlod de Reisende Dorpat
atter under Storm og Sneefog. Tre Stationer længere hen naaede
de til Peipus-Søen, der her har en ganske flad Strandbred og ved
sin betydelige Brede ligner et Hav. Om Aftenen nærmede de sig
den finske Havbugts Kyster, men kunde ei see dem i Nattens Mørke,
og den følgende Dag om Morgenen indtraf de i Narwa. Destoværre 
led de her et nyt Ophold, thi ogsaa Narowa var i Iisgang.
Den skjønne Bro med massive Piller, over hvilken de kjørte paa
Tilbagereisen, var endnu ikke fuldendt og det var umuligt at sætte
over Floden med Færgen. De maatte altsaa igjen vente til Iisgangen 
var ophørt. Imidlertid benyttede de Opholdet til at gjøre en
lille Udflugt til Narowas Vandfald, nogle Werster ovenfor Staden.

Narowa er Peipus-Søens Udløb i den finske Havbugt; den
er temmelig bred og har ved Narwa en noget steil Strandbred,
som dannes af en tæt Kalksteen. Ovenfor Vandfaldet deler Strømmen 
sig i to Arme, som omslutte en lille Ø, og et kort Stykke
førend deres Forening nedstyrte fra en betydelig Høide. En Træbro, 
som er anlagt tæt under det venstre Vandfald, forbinder den
venstre Bred med Øen og fører til en Saugmølle, der bruger det
høieste Fald til Overfaldsvand. Paa venstre Bred af Floden er der
anlagt et Klædefabrik, paa den høire staaer Landsbyen Juala; Øen
og Bredden er bevoxet med store smukke Træer. Synet af den
nedstyrtende Vandmasse var, ved den høie Vandstand, særdeles prægtigt.

Haabet om at kunne sætte over Strømmen allerede om Eftermiddagen, 
gik ikke i Opfyldelse. Man maatte vente endnu halvanden 
Dag i Narwa til Iisgangen ophørte, og Færgen blev sat
istand. De Reisende anvendte deres Otium til at besee Staden og
Voldene. Voldene blive ei mere vedligeholdte, men ere meget høie
og yde en god Udsigt over Staden og den omliggende Egn. Staden
er tæt sammenbygget og ikke venlig. Lige ved Strandbredden ligger
et gammelt Taarn, med tykke Mure, som kaldes Hermannstaarnet
og er bygget af Sværdridderne; ligeover for dette paa den høire
Bred ligger den gamle Fæstning Iwanowgorod, der er bygget af
Iwan Wassiljewitsch den Store. Til Fæstningen slutter sig paa
den anden Bred Forstaden, som alene beboes af Russer, medens
man i Staden selv hører meest Tydsk.

Den 30. April om Eftermiddagen Kl. 4 var Færgen endelig
saavidt istand og nu ilede de rask frem paa den her begyndende
Petersborger Chaussee. Da Landet paa den anden Side af Narowa 
hæver sig noget, kunde de ei længe see Staden, som, hvor
uvenlig den endog er i sit Indre, dog yder et antik skjønt Syn
med dens fire høie Kirketaarne, Hermannstaarnet og Fæstningen
Iwanowgorod. Om Aftenen bleve de noget opholdte i Iamburg,
thi Vandet i Luga, en Strøm af Narowas Brede, var falden
stærkt og havde fyldt Bredden med Mudder. Der maatte derfor
indrettes et nyt Anlægssted for Færgen, og man var just ifærd
dermed, da de Reisende indtraf. De ventede imidlertid kun nogle
Timer og havde nu intet Ophold mere paa Veien til Petersborg,
hvor de endelig ankom den 1. Mai om Eftermiddagen Kl. 2.

Allerede fra Strelna, som er den sidste Station fra Petersborg, 
begynder en sammenhængende Række af de stjønneste Landsteder. 
Man kjører gjennem en stor, prægtig Triumfbue, derpaa
gjennem flere Gader og kommer nu til den egentlige Port. Ligefor
Porten er en lang bred Gade, ved hvis Ende Admiralitetstaarnet
glimrer med sine forgyldte Kuppler. Nu dreier man til høire og
kjøer langs med en bred Kanal, Fontanka, der gjennemskære i en
Halvkreds den sydlige Deel af Staden og er prægtigt indfattet med
et Brystværk af tilhugge Granit. De store smukke Huse paa
Siderne afvexle med Paladser. Derpaa seer man tilvenstre Keiser
Pauls Palads, som ligner en Fæstning, og efter dette Sommerhaven.

Efterat de Reisende havde kjørt mere end en Time i det hurtigste 
Trav gjennem de brede Gader, indtraf de endelig i Gagarin-Gaden, 
hvor de toge ind hos den preussiske Gesandt Generallieutenant 
v. Schöler, der hilste Humboldt som en gammel Ven og
som, da han var en Mand med udmærket Aandsdannelse, tog levende
Deel i det lykkelige Udfald af dette videnskabelige Foretagende.

De Reisende beboede et Hjørneværelse, hvorfra de havde Udsigt
til Newa, med hvilken Gagarin-Gaden danner en Retvinkel. Floden
viser sig her med næsten uoverskuelig Brede, da ligeoverfor Newas
første Arm, den store Newka skiller sig fra den og en Stund løber
i Gadens Retning. Rose og Ehrenberg kunde, efterat have recreeret
sig nogle Øieblikke, ikke modstaae Lysten til samme Eftermiddag at
nyde dette storartede Skue i Nærheden. Den store, mægtige Strøm
var endnu fuldkommen bedækket med Iis; man havde Noget længere
nedenfor Newka lagt Brædder tversover Isen og derved dannet en
Bro, der var 830 Skridt lang og førte til Fæstningen, der ligger
paa en lille Ø i Newa. De fortsatte derpaa deres Vei paa den
smukke reenlige Granit-Omfatning ved Floden, og kom til det
colossale Jerngitter med Granitpiller, som adskiller Sommerhaven
fra Quaien, derpaa fulgte Marmorpaladset, som forneden er beklædt
med Granit og foroven med Marmor; ligeoverfor det staaer Fæstningens 
Taarn, der ender i en forgyldt Spids; nu følger Eremitagen, 
et langt Palads, som indeholder Kunstsamlingerne, til det
slutter sig umiddelbart det mægtige Vinterpalads, og endelig paa
den anden Side af en aaben Plads Admiralitetsbygningerne, hvis
to Fløie naae til Newa og hindre den videre Gang paa Quaien.
Den store Plads imellem Admiralitetet og Vinterpaladset aabner sig
imod en større, ud til hvilken disse Bygningers Hovedfront vender.
Den var bedækket med, Boder, Gynger, Rutschbaner og Seeværdigheder 
af enhver Art; med Møie trængte Vennerne sig gjennem den
bølgende Menneskemasse, som med den inderligste Glæde feirede
Paaskeugens sidste Dag. Nyheden af alle disse Gjenstande, Maaden
at more sig paa, selve Russerne med deres Skæg, deres lange blaae
Overfrakker og Pelshuer, Alt vakte og fængslede Opmærksomheden.

Den store Plads foran Vinierpaladset og Admiralitetet begrændses
af Generalstabens halvcirkelformige Bygning og en Ræckke smukke
Huse, som gjennemskæres af tre store Gader, hvilke som Radier i en
Cirkel ende ved Admiralitetets gyldne Taarn. Vore Spadserende bøiede
om forbi Admiralitetet, gik tilvenstre forbi en Byggeplads, paa hvilken
allerede de colossale Granitsøiler ragede frem, der skulde smykke 
Indgangen til Isakskirken, og havde nu atter Udsigt til Newa. Midt
paa en Plads, der paa denne Side begrændser Admiralitetet, staaer
Peter den Stores berømte Rytterstatue; en lang Quai strækker sig
langs med den venstre Bred af Newa, og en stor Skibsbro fører
over til Wassili-Ostroff<footnote><small>Den 4. December blev denne Ø, som Peter den Store udvalgte til
Sæde for Handelen, forbunden med den egentlige Stad ved den 
pragtfulde Blagoweschtschenskiske Steenbro. Kun den til Staden vendte
Spids er besat med pragtfulde Bygninger, hvorimod den Grund, der
vender til Havet, er fuldkommen øde, ubeboet, sumpig og hyppigt 
oversvømmet af Havet, med Undtagelse af de Strækninger, som ere tagne
ind til Galleigaard, Qvarteer for Marinesoldaterne o. s. v.</small></footnote>, hvor de Vandrende tilvenstre beundrede
endnu en i de skjønneste Forhold opført Bygning, Kunstacademiet og
kastede et Blik tilhøire paa Videnskabernes Academie, der ligger
noget fjernere fra Broen og paa Børshallen ved Spidsen af 
Wassili-Ostroff. Opfyldt af disse storartede Indtryk vendte Vennerne hjem
til deres Bolig.

Efter nogle Dages Forløb indtraadte ogsaa her Iisgangen,
hvorved Staden paa den anden Side Newa blev utilgængelig i over
otte Dage.

Newas underskjønne, klare, grønagtige Vand bliver af den nordiske 
Vinter i næsten sex Maaneder lagt i Baand. Først i Begyndelsen 
af Mai, sjældent ved Enden af Marts, er Vandet varmt og
kraftigt nok til at sprænge den trykkende Iiskappe. Det Øieblik
bliver ventet med Længsel, og neppe skyde de smudsige Iisflager sig
frem og afdække Flodens glatte Speil saameget, at en Baad kan
gaae over, saa tordne Kanonerne fra Fæstningen og forkynde Beboerne
dette med Længsel ventede Moment.

Til samme Tid, det være ved Dag eller Nat, stiger Fæstningens 
Commandant, iført alle sin Rangs Insignier og ledsaget af sine
Officerer, i en prægtigt smykket Gondol, for at seile til Keiserens
ligeoverfor liggende Palads. I et stort, skjønt Krystalbæger øser
han det klare Newavand for i Foraarets Navn at byde Keiseren det
som Flodens første og skjønneste Gave. Han melder sin Herre, at
Vinterens Magt er brudt, at Vandene igjen ere frie og en livlig
Skibsfart kan haabes, viser ham som den første Svane sin Gondol,
som han lykkelig har bragt over, og overrækker ham Newabægeret,
som Fyrsten tømmer paa sin Residenses Vel.

Det er det bedst betalte Glas Vand, som nogetsteds paa Jordens 
Kreds bliver drukket, thi ifølge Sæd og Skik giver Keiseren
Commandanten det tilbage fyldt med Guld. Tidligere fik han det
fyldt med Dukater, men da med Tiden Bægeret stedse tiltog i
Størrelse, saa at Keiseren maatte drikke meer og meer Vand og
betale meer og meer Guld, saa blev Summen fastsat til 200
Dukater, som blive udbetalte Commandanten.

Efterat mangen varm Dag har virket paa Newaisens Overflade, 
bliver den mod Enden af Vinteren særdeles skør. Den opløser 
sig nemlig i en heel Mængde tynde Iisstave, der ere en Tomme
i Gjennemsnit og saa lange som Iisdækket. Disse Stave, af hvilket
Iisdækket da bestaaer, hænge tilsidst saa svagt sammen, at man
aldeles ikke mere kan vove sig ud paa Isen. Hvor der ikke ligger
en Sneeskorpe oven paa, synker man med Foden gjennem en tyk
Iis, idet man støder nogle af hine Stave ned. Store paa det
Tørre liggende Iisflager, som tilsyneladende danne sammenhængende,
tætte Masser, gaa istykker ved den ringeste Berøring med en Stok
og danne en Mængde glasagtige Søiler og Stave. Allerede flere
Uger før man venter Isens Brud, bliver derfor Farten paa Newa
forbudt. Der opstaaer her og der store Huller i Dækket og over
selve Iisfladen samler sig grumset Sneevand. Hele Iisfladen, som
i Begyndelsen, medens den var oplivet af Slæder og Fodgængere, var
ret behagelig og venlig, bliver nu til en trykkende Byrde, og man
ønsker sig saasnart som muligt befriet for denne unyttige og smudsige
Skorpe. Det er ofte i hele Uger det skjønneste Veir og dog ligger
Newa endnu fuldkommen ubevægelig. Solen virker overhovedet ikke
saa opløsende og forstyrrende paa den som Regn og Vind. Sædvanligt 
ligger Iisdækket uden at røre sig indtil der indtræder et
Par Regn- og Blæstdage. Det ubedragelige Tegn paa det snart 
indtrædende Brud er, at Vandet, der staar ovenpaa Issen, forsvinder.
Saalænge der endnu staaer Vand paa Isen vove Alle Overfarten,
om ogsaa Vandet staaer saa høit, at Hestene paa nogle Steder kunne
svømme. Men naar Vandet forsvinder, saa er det et Tegn paa, at
Isen har løst sig overalt fra Strandbredden og tillige er bleven saa
porøs, at Vandet kan sive igjennem.

Sædvanligt gaaer Newaen op imellem den 6. og 14. April
gammel Stil. Hyppigst skeer dette den 6. April, i 100 Aar er
det nemlig skeet 10 Gange og paa denne Dag lader sig stedse parere
1 imod 10. Den seneste Opgang af Newaen indtraf den 30.
April (12. Mai ny Stil) eengang i 100 Aar; den tidligste den
6. Marts ligeledes eengang i 100 Aar. Sædvanlig sætter Iisen i
Newaen sig fast i Midten af November, hyppigst den 20, nemlig 9
Gange i et Aarhundrede. I Aaret 1826 frøs den først til den
14. Decbr. og i Aaret 1810 allerede den 10. Octbr.

Det er et mærkeligt Moment denne Afklædning af Newa, Alle
ere spændte derpaa, thi Alle ere interesserede derved. Kjøbmændene
vente den med Længsel, thi Heldet ved mangen Speculation afhænger
af dens tidligere eller sildigere Indtræden; Arbeidere og Tømmermænd, 
fordi den giver dem Fortjeneste med Brobygning; de fornemme 
Damer, fordi det Lybekker Dampskib, nåar Newa- og Kronstad-Bugten 
ere rensede for Iis, ikke tøver længe med at melde sig med
Nyheder og nye Moder fra Paris; Boghandlerne og de Lærde, fordi
det aandelige Samqvem med Europa igjen begynder nu; de syge
Indfødte og de af Hjemvee lidende Fremmede, fordi nu Banerne til
Badene og til Europa igjen staa aabne. Man har i denne Tid
kun et Æmne for Samtalen i Petersborg, nemlig om Newaen vil
gaa op Paaske-Søndag eller Panske-Mandag, og der bliver indgaaet
de største Væddemaal for dette eller hiint Tilfælde.

Imidlertid er den første Forvandling af Strømmen, der kommer 
som ved et Trylleslag, ikke af nogen Varighed. Thi i 
Almindelighed er det kun den nærmeste Iis ved Petersborg, der saaledes
gaaer væk med et Ryk, den følges da senere af den øvre Iis, som
endnu nogle Gange gjør det speilblanke Vand muddret og afbryder
den frie Forbindelse, og længe, endog flere Uger, vedblive store Skarer
af Efternølere at komme fra Ladogasøen. Denne Sø er over 100
Qvadratmiil stor, og skulde dens Iisdække gaae igjennem Newa, der
neppe er en Werste bred og ei flyder meget rask, saa vilde dertil
medgaae mere end to Maaneder. Det Meste smelter derfor i selve
Søen, dog bliver der nok af Driviis, som imellem stopper op ved
Søens Udmundiug og gaaer bort til forskjellige Tider. Da 
imidlertid de Petersborger Gondolierer ere fortrolige med Isen, saa gaaer
desuagtet Seiladsen sin Gang, og det er et høist interessant Syn
midt i den skjønne Residens at see paa Iisflagerne Høvlspaaner,
som Finnen spredte, naar han om Vinteren arbeidede paa Isen, ja
endog Slæder og ofte en stakkels Hest, som fjernt i det Indre af
Landet forulykkede paa Iisbanen. Da Isen bliver fastere, hvor man
hyppigt kjører over dens Overflade, saa kommer der undertiden
svømmende hele lange Stykker af den Ladogaske Vintervei. Destoværre 
ligger Newamundingen meget skjult i den inderste Vinkel af
den finske Havbugt, som her danner en lille snæver Sæk. I denne
Sæk, Kronstadbugten, holde Iismasserne sig sædvanligviis megei
længere end i selve Newa, saaat, naar Foraaret forlængst smiler til
Landet og speiler sig i det skjønne Newavand, Masserne endnu
standse i Havet.

Havnen ved Petersborg bliver paa Grund af disse Omstændigheder 
sildigere aaben end andre nordligere liggende Havne ved
Østersøen; thi den store Landsø bag den og den lille Havbugt foran den
genere den lige meget. Naar nu endeligt alle de slemme Iisslager
paa Floden, Søen og Havet have opløst sig, saa stræbe Skibene, der
allerede ventede derpaa i Sundet eller krydsede i Østersøen, efter at
naae Keiserstaden. Det første Seil, som kommer til Newa, bliver
hilset med overordentlig Jubel. Det kan glæde sig ved de største
Præmier og en høi Indtægt. I Almindelighed er det ladet med
Oranger, Modeartikler, Manufacturvarer og andre deslige Ting, og
man betaler den dobbelte og tredobbelte Priis. Er nu saaledes
Begyndelsen gjort med det første Skib, saa tøve de øvrige ikke længe.

Kun Kanalerne i Petersborg eller meget mere de til Kanaler
omarbeidede, udgravede og opmurede, med Sluser og Indfatninger
forsynede smalle Arme af Newa, Fontanka, Moika, Catharinakanalen,
Ligowska o. s. v., ere forsynede med faste Broer. De fleste af disse
Broer ere byggede af Keiserinde Catharina meget solid as Steen
og temmelig unyttigt besværede med Porte, Døre og Gjennemgange
for Fodgjængere samt alle dannede efter en Model. Man tæller over
tredive af dem. De ere altfor smalle for den nuværende livlige
Færdsel, og de igjennem Gaderne strømmende Eqvipager blive 
bestandigt standsede Noget ved dem. Der staaer derfor i Nærheden af
enhver Bro Politivægtere, for at holde Orden og hindre 
Ulykkestilfælde, og medens man i Tydskland maa betale Bøder, naar man
kjører for hurtigt over en Bro, kunne her Kudske og Heste befrygte
Stokkeprygl af Betjentene, naar de ikke jage over i strakt Trav. I
den senere Tid er de gamle Broers Tal blevet forøget med mange
nye, omtrent tredive, af hvilke nogle ere meget smukke Kjædebroer.
Alligevel er i denne Østad Trangen til Broer meget stor. Navnlig
er Broforbindelsen over de store, brede Flodarme endnu ikke i den
forønskede Tilstand. De to vigtigste Dele af Staden „Basilius Øen“
og „den store Side“, ere t. Ex. kun forbundne med hinanden ved
een Bro, Isaksbroen, og ligeledes Admiralitetsdelen og den 
Petersborger Side ogsaa kun med een Bro. Basilius Øen og 
Petersborg-Siden forbindes ved Tutschkoi-Broen , og den Viborgske Side 
forbindes med den Store- og Petersborger-Siden ved den 
Wossnesenskiske- og Hospitals-Broen. Alle disse fem store Broer og endnu
fire smaa, der forbinde Apotheker-Øen, Steen-Øen, Ielagin og
Kretowsky, ere blot Træbroer, der hvile paa Pontons. Hidtil har
man saameget frygtet for de store Iismasser paa Ladogasøen, saavelsom 
som de uhyre Bekostninger og Besværligheder, som en solidere
Brobygning over den brede og dybe Strøm vilde foraarsage, at
man ei har vovet nt bygge faste Steenbroer, omendskjøndt man i
over tredive Aar har talt om Bygningen af en saadan og hvert
Aar paany overveier og forhandler Beliggenhed, Plan og 
Bekostninger.

Undertiden hænder det sig, at Størme hæve og bryde eller
forskyde Isen i Kronstad-Bugten, medens Isen paa Newaen allerede
har løst sig noget fra Strandbredden og dog endnu er saa stærk, at
dens Sammenhæng ikke er bleven forstyrret ved noget Hul. Ofte
skal saaledes hele Newaisens Dække i Masse trække efter og skyde
efter Havbugtens Iis, og til at modstaa et saadant Tryk vilde ingen
Bro være stærk nok. Forøvrigt lod der sig dog her tænke et
Middel til at medarbeide den, f. Ex. en Brydning af Flodens 
Iisdække ved at holde en Strækning af den fri for Iis. Ogsaa den
bløde Grund og Beskaffenheden af Petersborgs Terrain, i hvilket
det vilde falde vanskeligt, at faa Bropillerne sat paa en fast Grund,
saavel som det sumpige tørveagtige Materiale, af hvilket Øerne ere
dannede, og paa hvilket man neppe kunde faa Holdepunkter for
Broerne, ere overordentlige Vanskeligheder, som man imidlertid med
Tiden vil kunne overvinde.

De nævnte 9 Pontonbroer i Petersborg ere alle saaledes 
construerede, at de hurtig kunne afbrydes og i faa Timer atter bygges
op. De bestaae af 2 til 3 store Stykker og nogle have endnu et
eget lille løst Led, 2 Pontons med tilhørende Chausseedele, for til
visse Tider at lade Skibene komme igjennem. Hele Sommeren staae
de uforandrede, liggende for lange Ankere og befæstede paa nedrammede 
Pæle, men naar om Efteraaret Isen begynder at gaa
stærkt, blive de skilte ad. Enhver Bro har sin Commandant og et
Par hundrede Arbeidere til Hjælp. Stykkerne blive adskilte, føres
bort af Strømmen og lægge sig ved Bredden i Havnen. Imidlertid
skeer Forbindelsen mellem Øerne alene med Gondoler. Naar Newaens
Iis staaer fast, blive Broerne igjen sat sammen og slaaede op. Thi
da Newa sædvanlig frembyder en meget ujevn og ubeqvem Overflade, 
faa søge endog om Vinteren Alle gjerne til Broerne, og
navnlig henimod Enden af den kolde Aarstid, da Isen bliver meget
usikker. Dog dannes der ved Siderne af Træbroerne, en Mængde,
hinanden krydsende Veie over den øde Iis.

Om Foraaret kjører Alle saalænge som muligt over Broerne,
indtil Fæstningens Kanoner forkynde, at Isen er brudt op, og
Commandanterne over Broerne med deres øvede Mandskab tage dem
bort. For at Pontonerne kunde bevæge sig let, og uden at blive
beskadigede, holder man flere Dage i Forveien Vandet nedenfor
dem fri for Iis. Saasnart Iismassen er passeret, blive Broerne
igjen slaaede op. Men ethvert efterfølgende Regiment af Iisflager
bevirker, at de atter forsvinde. De forskjellige Dele af Staden
længes i den Grad efter den beqvemme og sikkre Broforbindelse,
at man strax benytter ethvert Øieblik, da Floden er fri for Iis, og
omendskjøndt det koster flere hundrede Rubler i Arbeidsløn o. f. v. at
bygge Isaksbroen op, saa er det skeet, at man paa een Dag har
taget den op og atter opbygget den to til tre Gange, og i et
Foraar skal den endog 23 Gange være bleven skilt ad og atter sat
sammen.

Man kan tænke, at de slette Træbroer paa den Maade ikke ere
billige for Staden Petersborg. Den bestandige Adskillen og 
Sammensætten løsner dem i Fugerne, det friske Træ, som man bruger
til dem, bærer allerede i Begyndelsen Spiren i sig til hurtig 
Ødelæggelse og den uophørligen Jagen af Eqvipager opslider dem i den
Grad, at der bestandigt maa lægges en tyk Beklædning af Træ paa
dem. Da naturligviis de forskjellige Dele af Staden, medens 
Flodarmene mangle Broer, befinde sig i en meget ubehagelig Tilstand, —
(den hele store Stad, der er saa nøie forbunden, bliver da til
ligesaa mange afsondrede smaa Stæder som der er Øer, Slægtninge
høre hele Dage ikke fra deres hiinsides Floden boende Familie,
Embedsmænd, som ikke kunne faae Befalinger fra deres Overordnede,
maae handle paa egen Haand og paa eget Ansvar, Handelshuse
kunne ikke meddele hverandre Efterretninger, Lærere komme ikke i
Skolerne, Iswoschtschiks (Droskekudske) kunne kun kjøre paa et
indskrænket Rum, Selskaberne paa de afsides Øer ere kun lidet 
glimrende og længes efter Befrielse) — saa søger man naturligviis paa
enhver Maade at benytte og styrke det saavel i Høst ved sin Friskhed
som det om Foraaret ved sin Alder svage Iisdække. Saasnart
Isen er fast, bliver der i forskjellige Retninger anlagt Halmveie
over det vaklende Iisdække, og om Foraaret lægger man smaa
Brædeveie over de skjøre Iisslager eller lægger blot løse Bræder
ved Siden af hinanden og formindsker derved Faren for at synke
igjennem. Først naar Alt er fuldkommen usikkert, bliver Passagen
paa disse Surrogater for Broer forbuden. Der bliver da opstillet
Politisoldater paa alle Flodbredder, for at hindre enhver Overgang.
Men da der ofte skal bringes vigtige Nyheder over og derfor loves
en meget høi Løn, seer man mange af de øvede russiske Mushiks
vove Overgangen trods Politi og Iisgang, men til Publikums store
Glæde, og det lykkes dem ikke sjeldent bevæbnede med et Bræt, som
kastes fra Flage til Flage at undgaa Livsfaren. Forøvrigt 
opsluger naturligviis Newaarmene paa denne Maade aarligt deres
bestemte Antal Offre, og det er høist sandsynligt, at der i ingen
Stad drukner saa mange Mennesker som i St. Petersborg.

Den Tanke, at ogsaa denne skjønne, ungdommelige Stad med
alle dens Skabninger er indviet til Undergang, er strækkelig, og
dog trues den stedse af saa fordærvelige Kræfter, at den i 
Virkeligheden staaer paa en farligere Grund, end maaskee nogen anden Stad
i Verden.

Den finske Havbugt strækker sig i sin største Længde i lige
Retning fra Petersborg mod Vesten, en Egn fra hvilken de stærkeste
Storme blæse. Disse drive derfor naturligen Havets Vandmasser
lige op til Staden. Var nu i Nærheden af Staden Havbugten
viid og bred til begge Sider, saa vilde den vistnok kun mærke lidet
til dem; men uheldigviis bliver den finske Havbugt stedse snævere
lige op til Petersborg, som ligger ved dens inderste Spidse,
og i hvis Nærhed nu Strømmene blive opfangede og sammentrængte 
i en lille snever Sæk, Kronstadbugten. Dertil kommer
nu, at Newa gaaende fra Østen mod Vesten, netop her maa naae
ud i Havet og kaster hine Vande diametralt imod hine fra Vesten
kommende Bølger.

Newadeltaets Øer, paa hvilke Petersborgs Paladser ere 
grundede, ere yderst flade og lave. Med deres mod Søen vendte, 
ubeboede Ender tabe de sig efterhaanden i Niveau med Vandet og
under samme, og selv de fjerneste og høieste med Huse meest opfyldte
Dele af Staden ligge kun 12 til 14 Fod over den sædvanlige
Vandstand. Vandets Stigen til 15 Fod er altsaa tilstrækkelig til
at sætte hele Petersborg under Vand, og en Stigen til 30 eller
40 Fod til at drukne hele Staden. Hertil behøves alene, at
en heftig Vestenvind om Foraaret engang træffer sammen med
den høieste Vandstand og Iisgangen. Havets store Iismasser
ville da trænge ind i Landet, og Floden med sine Iisflager
træde dem imøde. I disse Naturmagters Titan-Kamp vilde alle
denne vidunderlige Stads Skatte og Fæstninger let blive raserede,
og deres Beboere omkomme i Strømmene. Petersborgerens Sikkerhed
hviler imidlertid paa den Usandsynlighed, at hine 3 Fordringer,
som ufeilbarlig vilde bevirke Undergangen: Iisgang, Høivande og
Vestenvind alle paa eengang og til eet Tidspunkt, skulde støde 
sammen. Der gives heldigviis 64 Vinde i Compasset, og, naar det er
Høivande, skulde netop en vedholdende Vestenvind negte Vandet 
Udgangen. En veibanende Østen- eller Syden-Vind skaffer vel endnu
til rette Tid det Overflødige en let Afgang, og selv om det længe
blæser fra Vesten, saa vil dog Isen holde endnu en Tidlang, indtil
Vinden slaaer om til Norden.

Imidlertid er det vist, at der oftere om Foraaret blæser 
vedholdende Vestenvinde, og at der ofte gives Iisbrud i Newa og den
finske Havbugt, ved hvilke Flagerne ere stærke nok til at vække den
høieste Frygt.

Da Staden hvert Øieblik kan vente det frygtelige Vand, som
enhver anden Stad den fortærende Flamme (i mange Dele af 
Staden komme Oversvømmelserne saa hyppig og pludselig, at man, ofte
om Aftenen, efter at et Selskab er tilende, naar imidlertid Vinden
har dreiet sig, finder Gaderne oversvømmede og ikke kan gaae hjem,
saa har man truffet Foranstaltninger til hurtig at underrette 
Indvaanerne om den truende Fare, for at enhver kan gjøre det Mulige
til sin Beskyttelse. Naar Havvandet ved vedholdende Vestenvind
træder ind i Newa og oversvømmer de yderste Spidser af Øerne,
bliver der fra Admiralitetet løst et Kanonskud, og fra alle Taarne
blive Vandfanerne stukne ud. Kanonskuddene gjentages hver Time.
Efterhaanden som Vandet gaaer over sine Bredder og oversvømmer
de lavere Dele af Øerne, lyde Signalerne fra Allarmkanonerne hvert
Qvarteer. Stiger den endnu høiere og trænger ind i selve Staden,
saa tordne Signalerne hvert femte Minut, og naar Vandet gaaer
endnu videre, paakalde Kanonerne tilsidst med fortvivlet, hvert Minut
gjentaget Brag Hjælp af Baade og Skibe.

Den Eledighed og Nød, som en Vandflod medfører i Petersborg 
er ubeskrivelig. Enhver Mund er endnu fuld af Skildringen
af de Lidelser og sørgelige Scener, som den store Oversvømmelse
17. November 1824 bragte med sig<footnote><small>Ogsaa i Aarene 1726, 1752 og 1777 indtraadte en meget høi og 
fordærvelig Vandstand.</small></footnote>. Den er den største som
Staden har oplevet og i alle Gader er dens Høide angivet. Vandet
kom meget roligt og ganske uskyldigt, saaledes som det er Tilfældet med
enhver Petersborger Vandflod, da et Gjennembrud ei kan finde Sted, og
mange som i de fjerne Dele af Staden ikke havde hørt Allarmkanonerne 
undrede sig, uden egentlig at ane noget Ondt, over det
klare Vand, som de saae i Gaderne. Tusinder lode sig derved ikke
afholde fra deres Forretninger, men kjørte og gik videre, og 
Hundreder maatte bøde med Livet for deres Sorgløshed. Pidsket af
den heftige Vestenvind hævede Vandet sig stedse mægtigere og væltede
sig endelig iilsomt gjennem Gaderne, hævede alle Eqvipager og
Vogne som fandtes der i Veiret, trængte sig gjennem Vinduerne ind
i Husenes Kjeldere og Stueetager og styrtede i mægtige Søiler frem
af de underjordiske Cloackers Aabninger. Størst Nød led Bassilius
Øen og den Petersborger Side: thi paa denne sidste Ø boe der
mange Smaafolk i kun lidet solide Huse. Mange Træbygninger
bleve ganske sagte hævede op fra Grunden, uden at beskadiges af
Vandet, og svømmede omkring i Gaderne med Beboerne. Eqvipager,
hvis Passagerer og Kudske havde klamret sig fast til tørre 
Høidepunkter, og de stakkels Heste, der ikke kunde bevæge sig frit i Tøiet
og ynkelig omkom, fandtes i Tusindviis i Gaardene. Alle Træer
paa de offentlige Pladser vare fulde af Mennesker. Vandet steg mod
Aftenen saa høit, og Vinden blev saa stærk, at man hvert Øjeblik
frygtede for, at Krigsskibene skulde rive sig løs og bryde ind paa
Husene. Ulykken var saa meget fordærveligere, thi Ingen ansaae den
for saa slem, da Vandet uden Brusen og Rasen med et aldeles venligt
Udseende besnærede Staden. Værst vare de i Begyndelsen usynlige
Indvirkninger, saavelsom de senere sørgelige Følger. Særdeles mange
Huse styrtede først ind den følgende Dag, da Floden allerede var
traadt tilbage i sin Seng. Fra de fleste Boliger var det ikke
muligt at fordrive den indtrængte Fugtighed. Indvaanerne sank
paa Sygeleiet og dræbende Sygdomme herskede i mange Dele af
Staden flere Uger efter.

Natten var saa skrækkelig, da Floden lige til Aften stedse steg,
og der ingen Udvei syntes aaben til Redning i det frygtelige Mørke,
dersom Stigningen var vedbleven. Tusinder af Familier, hvis 
Medlemmer vare adspredte i de forskjellige Dele af Staden tilbragte
Natten i den største Bekymring og under de varmeste Bønner.

Mange troe, at denne Vandftod har kostet Staden over 100
Millioner i tabte Varer, ødelagte Huse, tilintetgjorte Meubler, 
fordærvet Brolægning, nedstyrtede Fortouge o. s. v., og af Menneskeliv,
middelbart og umiddelbart, flere Tusinde. Man har i alle Byens
Gader betegnet Vandflodens Høide ved en Streg paa Husene og
Angivelse af Datoen.

Newavandet hører til det reneste og meest ublandede Flodvand,
som findes. Det er selv ved Flodens Munding lige saa klart som
ved dens Kilde. Det er bekjendt at Nydelsen af det i Begyndelsen
har ganske eiendommelige Virkninger, hvorfor Fremmede kun drikker
det blandet med Viin eller Rom. Men man vænner sig let til det
og finder da, at det er en saa herlig Drik, at man foretrækker det
for alt andet Vand. Naar Petersborgerne komme tilbage fra Reiser,
ønske de sig stedse til Lykke med, at de igjen kan drikke Newavand, og
man fortæller, at Keiser Alexander paa sine Reiser lod Newavand,
fyldt paa Flasker, komme efter sig. Til Brygning af Thee og Kaffe
er det ganske fortræffeligt, og det Øl, som brygges heraf, gaaer
over hele Riget.

Men foruden den store naturlige Aqvadukt, som Newa afgiver,
har Staden heller ikke en eneste Vandledning, ingen brugelig Kilde,
ikke en eneste Brønd, ja ikke engang Rør, som kunne føre Newavandet 
til Husene, og mangen Deel af Staden vilde vist gjerne
bortgive en for den heelt ubeqvemt beliggende Newaarm, for et Par
Brønde, som vare nær ved Haanden. De Kilder, som komme for
en Dag paa Stadens Grund, have et Vand, som slet ikke kan nydes
og ere de saakaldte <b>tshorniji rätschki</b> (sorte Bække) og ligesaadan
er alt Vand, som man kunde vinde ved Brøndgravning; thi det
blev kun guulagtig Newavand, der var filtreret gjennem det 
tørvagtige Jordsmon. Alt Vand, som bruges i Staden, maa derfor
øses umiddelbart af Newa.

Newa er i Midten af Staden en Werste bred og, naar man
regner de store Krumninger med, over tre tydske Mile lang. Man
kan derfor tænke sig hvilket Øde dens Overflade frembyder om
Vinteren, naar Iisflagerne fryse saa uregelmæssigt til, som det her
sædvanligt er Tilfælde. Man kan om Natten midt i Staden foretage 
sig Reiser, paa hvilke man troer sig ligesaa forladt som paa
Finlands eensomme Søer. Lysene fra Husene glimte kun i dei
Fjerne, Maanen og Nordlysene tjene til Oplysning, og man styrer
sit Løb efter Compasset og Stjernerne. Disse Nattefarter om
Vinteren ere meget berygtede. — Tyveri og Mord passere meget
hyppigt — og saa gjerne man undgaaer dem, saa forandrer dog
Alt sig om Sommeren, da Farten paa Newa er den mest yndede og
henrivende Fornøielse. Den blinkende Strøm, hvis Overflade blegner
om Vinteren, omgiver da de skjønne Partier af Staden ligesom med
en herlig Sølvindfatning, Nætterne ere milde og forunderlig lyse,
og Petersborgerne svælge da i Glæde over Gondolfarten og det saa
meget mere som den kun er forundt dem en kort Tid. I de skjønne,
varme Maaneder, Juni og Juli, ere Newaarmene Nat og Dag
bedækkede med seilende og roende, store og smaa Skibe og Gondoler, 
som ikke standse og bestandigt frembyde de mest henrivende
Billeder for Øie og Øre.

Blandt Petersborgs mineralogiske Samlinger indtager den i
Bjergværksinstitutet den første Rang. Her saae Professor Rose
det berømte Malachitstykke fra Kobbergruven Gumeschewsk i Ural,
som fremstiller en jævn ægformig Masse og har den betydelige
Høide af 3 Fod 6 Tommer og en næsten ligesaa stor Vrede. Det
har en skjøn, smaragdgrøn Farve og bliver vurderet til 525,000
Rubler. Blandt Museets Guldmalme indtager den saakaldte 
Kæmpe-Guldmalm den første Plads. Den blev fundet den 26. October
1842 nær ved Grændsen af de to berømte Guldvadskerier ved
Zarewo-Nicolaiewsk og Zarewo-Alexandrowsk paa venstre Bred af
Taschkutargan. Disse Klumper gedigent Guld paa 2 Pud, 7 Pd.,
92 Solotnik (77,014 preussisk Pd.) laae 4½ Arschiner (9′ 10″
Pariser Fod) under Jordoverfladen paa en Dioritbanke og vare
bedækkede med fast, hærdet Leer. Den har i sine Hovedomrids
Skikkelse af en Trekant, seer ud som smeltet og hurtigt afkjølet
Metal, og nogle af dens kantede Indtryks Fordybninger see ud til
at være af Bjergkrystal, som har dannet sig i den den omgivende
Bjergkløft. Den hele Masse er compact og fast og har hverken
Ujævnheder eller Ridser, som kunne tyde paa en Sammensmeltning
af flere enkelte Stykker Guld.

Allerede i Aaret 1838, da Guldmalme paa nogle Solotniks
(en Sol. = <sup>1</sup>/<sub>96</sub> Pd.) ikke mere vare nogen særdeles Sjældenhed,
havde den russiske Regjering forandret den ældre Forordning dertil,
at kun Stykker, der veiede over 1 Pd., skulde indsendes til Museet
og i Aaret 1841 blev der endog givet Befaling til at Museet kun
skulde tilbageholde de ved Størrelse eller ydre Form udmærkede
Stykker, men overgive de øvrige, der henlaae som en død Capital,
til Udprægning i den Petersborger Mynt. Som en Følge deraf
blev der overleveret Mynten 550 Stykker gedigent Metal, hvoraf
intet veiede over 5 Pd., 11 Solotniks.

I det europæiske Rusland er Indvinding af Guld indskrænket
til nogle faa Afleiringer af guldholdigt Sand paa de nordlige
Uralbjerges vestlige Skrænt. I det asiatiske Rusland vinder man
Guld i Gouvernementerne Perm, Orenburg, Tomsk, Jeniseisk, Irkutsk
og Kirgiser-Landene. De første Guldleier bleve opdagede 1743 i
Omegnen af Catharinaburg. Indvindingen begyndte 1752 og er
vedbleven i Grubben von Berezoff, dog er den aftagen betydelig i
Forhold til det Opsving som Guldvadskerierne have taget. De
nævnte Bjergværker, hvis Udbytte i Aaret 1810 naaede Maximum,
nemlig 22 Pud, give nu kun 2 Pud aarlig, og disse medgaae
væsentligen til Driften.

I Aaret 1814 begyndte Indvindingen af det guldholdige
Sandlag i Ural; 1829 begyndte Guldvadskerierne i det vestlige og
1838 i det østlige Siberien. Fra 1840 til 1850 var Udbyttet
af Guldvadskerierne i Ural og i det vestlige og østlige Siberien
12,638 Pud.

Efter Ovdagelsen af Guldleierne i det østlige Siberien har
Indvindingen af dette Metal i Rusland tillaget i en overordentlig
Grad. Uagtet disse Leier ere fabelagtig righoldige, overlod 
Regjeringen dem dog alle til Private og indblandede sig alene deri,
for at opretholde den nødvendige Orden, imødegaae opstaaende
Uenigheder og Tvist og endelig for at hæve en forøvrigt maadeholden
Afgift af Guldsøgerne.

En Lov af 1838 tilstod Enhver Ret til at søge efter Guldleier 
i Øst-Siberien. Enhver der fandt Guld, var blot forpligtet
til strax at anmelde det for Øvrigheden, som da anviste ham en
bestemt Landstrækning (100 Sashen bred og 5 Werster lang)<footnote><small>En Sashen er 84 Tommer russisk, en russisk Tomme er <sup>1</sup>/<sub>12</sub> Fod.</small></footnote>.
Neppe havde Rygtet om disse Opdagelser, som overtraf i Rigdom
Alt, hvad man hidindtil kjendte i Rusland, udbredt sig noget, førend
Hundreder af Selskaber strømmede til Jeniseis østlige Tilløb og til de
Sayaniske Bjerge. Der begyndte en uhyre Virksomhed i Siberien.
Guldsøgerne adspredte sig i alle Retninger, deels for at træffe de
nødvendige Forberedelser, deels for at skaffe Arbeidere, hvis Tal som
en Følge deraf allerede i Aaret 1841 udgjorde 8000. De fleste af
disse vare Deporterede, Andre kom fra Kirgiser-Steppen, for at
arbeide her nogle Sommermaaneder, og atter Andre skyede ikke en
Reise paa over 600 Miil fra det indre europæiske Rusland, for at
deeltage i Arbeidet i Minerne. Intet kunde afholde dem, hverken
Klimaets Raahed, Arbeidets Haardhed eller Afstanden, ja end ikke
det Skrækkebillede, som Siberien opstiller, da man er vandt til at
frygte det som et Forviisningssted.

De Besværligheder, som Guldsøgerne havde at kæmpe med,
for at benytte deres Opdagelser og gjøre nye, vare meget store.
De rige Vadskerier fandtes i et endnu ubekjendt Land, hvor 
halvvilde Folkestammer droge igjennem om Vinteren. Tykke Skove,
som bedækkede Jordbunden, vedligeholdt en evig fugtig Atmosphære,
saa at ikke blot Dalene men ogsaa Bjergskraaningerne frembød 
utilgjængelige Sumpe, som man alene kunde undgaae ved store Omveie.
Ofte fandtes der i over 100 Miles Omkreds ikke en menneskelig
Bolig, ingen Vei førte igjennem Vildnisset, og alle Transporter
maatte skee paa Ryggen af Lastdyr, paa en af Guldsøgerne selv
anlagt Sti. Imidlertid er Siberiens Jordbund i Almindelighed
frugtbar, saa at Udbyttet af de Provindser, der findes i Nærheden
af Guldleierne var tilstrækkeligt til at forsyne Guldsøgerne med
Korn. Kjød og Lastdyr blev skaffet af Kirgiser og Kalmukker.
Maskiner og øvrige Instrumenter leverede Værkstederne ved Ural.

Arbeidet begynder i Reglen med Mai Maaned og ender i
Begyndelsen af September, da Vinteren melder sig med Sneefald.
Mange lade sig imidlertid ikke afholde derved, men fortsætte deres
Arbeider midt om Vinteren, fordi Sumpegnene da ere lettere at 
passere og behandle. Man maa da først med Ild optøe Jordsmonnet,
i hvilket man søger efter Guldet og udvadske Guldsandet med lunkent
Vand. Brøndemateriale findes paa Stedet og koster næsten Intet.
Det er næsten ubegribeligt, hvorledes disse strenge Arbeider om 
Vinteren kunne udholdes, da der kun er ringe Hytter tilstede til at
beskytte mod Vinterens Haardhed.

Guldsøgerne accordere med Arbeiderne om et bestemt Antal
Karreladninger, som de daglig skulle bearbeide. Naar Arbeideren er
færdig hermed, kan han frit disponere over sin Tid. Fremdeles
kan Arbeideren fordre 1 Pd. Kjød og anden tilstrækkelig Næring,
Brød og en Slags let Øl. For at afværge Tyverier og vække
Arbeidslysten er der for visse Tilfælde bestemt Belønninger.

Uagtet alle de Besværligheder, som Indvindingen frembyder,
steg dog Guldvadskernes Antal med hvert Aar. Anmeldelsen til 
Embedsmændene gik op til Tusinder, og Concessionerne kunde efter
Anmeldelsens Dato kun sucessive erholdes<footnote><small>Friherre v. Haxthausen beretter: Allerede i flere Aar sværme utallige
Aventuriers, men de finde ingen Mennesker, som kunne hjælpe dem ved
Arbeidet og intet Levnetsmiddel til Livets Ophold. Paa de gunstigere
Pladser ere derfor Arbeidskraft og Levnetsmidler i den høieste Priis, og
man kan dog i disse Egne kun arbeide tre Maaneder for Klimaets
Skyld. Den daglige Arbeidsløn er stegen til næsten 15 Sølvrubler
(17 Thlr.). Istedetfor at hellige sig det sikkre og Sædernes Reenhed
vedligeholdende Landbrug, gaa ogsaa Colonisterne til det forføriske 
Guldsøgeri, og allerede nu griber Sædernes Fordærvelse rask om sig.</small></footnote>.

I Aaret 1840 blev Guldleierne i Siberien opdagede, og
Mængden af det i Rusland indvundne Guld steg da til 554 Pud;
1841 til 655⅓ Pud; 1842 til 908⅓ Pud; 1843 til 1241⅔ 
Pud; 1844 til 1276⅔, Pud; 1845 til 1304⅓, Pud; 1846 til
1628¾ Pud; 1847 til 1753½ Pud. Men hermed var ogsaa
Maximum naaet.

I Forhold som Guldindvindingen steg, og nye Opdagelser bleve
gjorte, tiltog ogsaa Handelen, der blev anlagt Veie igjennem 
Skovene, og de nærliggende Stæder bleve større og rigere. Samtidigt
hermed steg Levnetsmidlerne til en uforholdsmæssig Priis, hvorunder
de led, der vare beskjæftigede med mindre Foretagender. For at
forhindre den farlige Ligegyldighed, som Colonisterne viste 
Landbruget, udgav Regjeringen en Forordning, at ingen heel Familie af
deporterede Colonister maatte begive sig til Guldvadskerierne, men
nogle af dens Medlemmer skulde blive tilbage, og drage Omsorg for
Markerne.

Opdagelsen af nye og rige Guldvadskerier var imidlertid
allerede ophørt. Man maatte nøies med de tidligere fundne, og
Guldproductionen sank som en Følge heraf i Aaret 1848 ned til
1693 Pud.

Regjeringen tras fremdeles forskjellige Forholdsregler for at
bevirke, at Guldindvindingen i det østlige Siberien gik 
regelmæssigere, og navnlig for at beskytte de mindre Foretagender imod
de større. I Særdeleshed bleve de Guldvadskerier, som gave mindre
Udbytte med Hensyn til de Udgifter, som skulde udredes, gunstigere
stillede end de, der gave et rigere Udbytte, hvilke sidste efter deres
Indtægt bleve beskattede efter en stigende Progression.

Guldproductionen i det østlige Siberien aftog stedse, saa at
det i Aaret 1848 gik ned til 1371 Pud, 1849 til 1186 Pud,
1850 til 1008 Pud, imedens Guldvadskerierne i Ural endnu
levere et aarligt stigende Udbytte, omendskjøndt ogsaa her Sandets
Guldholdighed er aftagen.

Platina findes i Rusland i guldholdige Afleiringer eller i
deres Nærhed. Det guldholdige Sand i Ural og Siberien indeholder 
Platina, dog i ringe Mængde. Dets Hovedleie findes i det
nordlige Ural, i Særdeleshed i Distrikterne Tagilsk og Goroblahodat.
Siden man i Aaret 1824 opdagede dette Metal har man indvunden 
2061 Pud raat Metal. Sandet i Nischne-Tagilsk er det
allerrigholdigste. I Aaret 1828 har det givet 91 Pud Platina, og
man vandt af 100 Pd. Sand 40 Solotniks. Dette Lands 
Righoldighed aftog vel senere; men det aarlige Udbytte blev alligevel 100
til 200 Pud og ophørte først 1845, da man opgav Udmyntningen
af Platina.

Blandt de Platina-Stykker, som Professor Rose saae i 
Bjergværksinstitutets Museum, fandtes der et Stykke paa mere end 10
Pd. (fra Hr. von Demidoffs Godser, som indeslutte de rigeste 
Platina-Skatte). Senere har man i de samme Sandleier opdaget et
Antal endnu større Stykker fra 13 til over 20 Pd. Det største
Stykke gedigent Platina, som i Juni 1843 blev fundet i 
Bjergværksdistrictet Nischne-Tagilsk, veier 23 Pd. 18 Solotniks.

Man har ogsaa i Sydamerika fundet Platina; men de uralske
Platina-Stykker overgaae langt de amerikanske i Størrelse; thi de
største Stykker, som man der har fundet, ere: det som Humboldt
medbragte fra Choco og skjænkede til den kongelige Mineraliesamling
i Berlin, og et andet fra Guldvadskerierne i Condoto, som 1828
bragtes til Museet i Madrid. Men det første har kun en Vægt af
1088 Gran, det sidste af 11,641 Gran.

Den Rigdom af slebne Ædelstene, som den keiserlige Skat indeholder, 
er overordentlig. Især ere Diamanterne ganske udmærkede,
og af disse er igjen den, som sidder paa Spidsen af det keiserlige
Scepter, den største. Den er meget ufordeelagtigt sleben, men den
er af første Vand, fuldkommen Reenhed og den livligste Glands.
Den veier 194¾ Karat; dens største Gjennemsnit er 1 Tomme
3½ Linie, dens Høide 10 Linier. Denne Diamant, der stammer
fra Ostindien, har efter Pallas<footnote><small><sp>Pallas</sp>, Reise in die südlichen Statthalterschaften des russischen Reichs.
Leipzig 1799. Th. 1. S. 125 ff.</small></footnote> følgende Historie.

Schach Nadir havde i sin Thronstol to Hoveddiamanter, hvoraf
den ene blev kaldt „Bjergets Sol“, den anden „Bjergets Maane“.
Schachen blev myrdet og flere af Kronjuvelerne røvet og sidenefter
hemmeligt solgte. Til Armenieren Schafrass, der dengang boede i
Balsora med to af sine Brødre, kom engang en afghanisk Høvding
og tilbød ham hemmeligen for en meget moderat Priis een af hine
store Diamanter, formodentlig den saakaldte „Bjergets Maane“, 
tilligemed flere andre værdifulde Ædelstene, blandt hvilke ogsaa en stor
Smaragd og en stor Rubin. Da Schafrass havde Betænkeligheder
ved strax at afslutte Handelen, forsvandt Afghaneren, og først i
Bagdad traf han ham tilfældigviis igjen. Her afkjøbte Schafrass
ham samtlige Stene for en rund Sum af 50,000 Pjastre. Schafrass
og hans Brødre indsaae vel, at de havde Grund til at holde denne
Handel aldeles hemmelig. De vovede for Øieblikket ikke at tænke
paa at sælge de kjøbte Juveler, og først efter 12 Aars Forløb
reiste Grigori Schafrass over Constantinopel til Amsterdam og udbød
dem offentlig. Blandt de, der ønskede at kjøbe dem var ogsaa
Keiserinde Catharina af Rusland, og hun lod den store Diamant
bringe til Petersborg, efter at have lovet Schafrass en forholdsmæssig 
Skadeserstatning, ifald Handelen gik overstyr. Da Stenen ankom, 
bød den russiske Minister, Grev Panin, Eieren der som Mellemhandler 
brugte den daværende Hofjuvelleer, Lasareff, foruden den
forlangte arvelige Adel og en livsvarig Pension af 6000 Rubler,
en rede Sum af 500,000 Rubler, af hvilke de 100,000 skulde
betales strax, Resten i Løbet af 10 Aar. Da Schafrass imidlertid
haardnakket forlangte Adelskab for sine Brødre og gjorde Fordring
paa endnu flere Fordele, gik Handelen overstyr, og Stenen blev leveret
tilbage.

Nu befandt Schafrass sig i en ikke ringe Forlegenhed. Han
havde sat sig i betydelige Bekostninger, maatte forrente store 
Summer, som han skyldte bort, og saae ingen Udvei til at anbringe
Stenen fordeelagtigt. De, der underhandlede med ham, lode ham
blive i Forlegenheden, for derved at befordre deres egen Fordeel, og
han gik nu til Astrachan, for at unddrage sig sine Creditorer.
Endelig bleve Underhandlingerne atter optagne i den daværende
Grev Orlofs Navn, og Stenen blev kjøbt for 450,000 Rubler
Contant og et russisk Adelsbrev. Af denne Sum fik Underhandlerne
120,000 Rubler i Commissions- og Provisions-Omkostninger, Renter
o. d. Schafrass bosatte sig derpaa i Astrachan; men hans store
Formue, som hans tre Døttre arvede, gik for største Delen tabt, dn
den kom i hans Svigersønners Hænder.

Paa Tilbagereisen gjennem Petersborg saae vore Reisende ved
Ministeren for det keiserlige Huus Fyrst Wolkonskis Forekommenhed
den store Diamant, som den persiske Prinds Cosrhoës, Abbas Mirzas
yngre Søn, imidlertid havde stjænket den russiske Keiser. Den er
kun tildeels sleben og har næsten aldeles sin naturlige Overflade.
Dens Vægt beløber sig til 86 Karat; den er altsaa ikke halv saa
stor som den nævnte, men dog stedse betydelig nok til at regnes
blandt de største bekjendte Diamanter. Dens største Længde udgjør
1 Tomme 5½ Linie, dens største Brede 8 Linier. Den er særdeles 
reen og klar, uden Revner eller Aarer. Paa dens slebne
Flader er der persiske Inscriptioner og rundt om dens øverste Ende
gaaer der en lille Ridse, i hvilken man sandsynligviis har fastgjort
en Snor og paa den Maade baaret den om Halsen.

De øvrige slebne Mineralier seer man især i de keiserlige
Slotte, fortrinsviis i det pragtfulde Vinterpalads. Hvad det 
vidtløftige russiske Rige eier af udmærkede Bjergarter seer man her
forenet at smykke dets Sale. Til større Gjenstande har man især
benyttet de forskjellige Porphyrer. Saaledes seer man her en heel
Række cannelerede Søiler af den prægtige grøn- og hvidstribede
Porphyr fra Revenaja Gora i Altai og colossale Vaser og Badekar
af de mange forskjellige Arter Porphyr fra Korgon, saavel den røde
Porphyr, som har Lighed med den antike, som ogsaa den blandede
røde Porphyr og endelig hiin koppelignende Afart, som bestaaer af
en rødgraa Grundmasse, hvori der ligger graahvide Kugler i sort
Indfatning, og ved Stenenes Eiendommelighed faaer en ganske 
særegen Skjønhed.

Til mindre Vaser, Bordplader og andre Kunstgjenstande har
man især anvendt Jaspis fra det sydlige Ural, Aventurin fra Ural
og Altai, Rødbruunsteen-Erz fra Egnen ved Catharinaburg, Malachit
fra det Guweschefskiske Kobberværk og Skriftgranit fra Mursinsk og
Miask. Afarterne af Jaspis ere grønne og røde; undertiden ere
de ogsaa rød- og hvidplettede eller blodrød og løggrønstribede, 
saaledes som den smukke siberiske Baandjaspis. Aventurinens hvide
Masse er snart rød-, snart hvidplettet. Rødbruunsteen-Erzen og
Malachiten, der ere saa udmærkede ved deres skjønne, rosenrøde og
smaragdgrønne Farve, seer man sjælden forenede i faste Masser.
Sædvanligviis ere Gjenstandene fournerede med en Mængde større eller
mindre Plader deraf. Kun smaa Malachit-Plader bestaae af eet
Stykke, i hvilket dog de Huulheder og Huller, som Malachiten altid
har, ere udfyldte med andre Stykker. Af Skriftgraniten seer man
saavel den gule Afart fra Mursinsk som den grønne fra Miask, dog
stedse kun i smaa Plader.

Den egentlige Granit finder man sjældent eller aldrig i Slottene; 
de overordentlig store Blokke, som man kan bryde af den
finske Granit, blive forarbeidede til Søiler, som man især anvender
til Udsmykning af Kirker. Saaledes findes der i det Indre nf
Kirken i Kasan 95 store Søiler, og i Isakskirken seer man tre
dobbelte Rækker paa de tre Sider af Bygningen. De sidste ere
større end de første og have den betydelige Høide 56 engelske Fod,
men overtræffes i Størrelse af den store Alexander-Søile, som 1832
blev reist paa Pladsen foran Vinterpaladset og har i Omfang 37½
engl. Fod og en Høide af 84 Fod.

*
</chapter>

<chapter name="Andet Capitel">
<h2><small>Andet Capitel.</small></h2>

Om Morgenen, den 20. Mai forlode de Reisende Petersborg,
Deres Selskab var nu forøget; thi ved Grev von Cancrins Omsorg
havde de faaet til Ledsager en russisk Bjergværksofficeer, den 
daværende Overhytteforvalter Menschenin, der skulde tjene dem som
Fører og Tolk, da han fuldkommen forstod det franske Sprog og
tildeels ogsaa det tydske. Desuden havde Humboldt antaget en
Coureer, som skulde bestille og betale Hestene paa Stationerne, 
saavelsom en Kok, der er en uundværlig Person for ethvert større
Reiseselskab; thi allerede hiinsides Moskau ophøre Værtshusene, og
man faaer paa Stationerne paa Landet kun Heste og Frihed til at
opholde sig i et, de Reisende forbeholdt Værelse, og i Husets Kjøkken
tilberede Maden, saa godt som Leiligheden tillader det. I Stæderne
have de velhavende Borgere forpligtet sig til at optage de Reisende,
og ved deres Ankomst henvende disse sig blot til Politimesteren, som
anviser dem Qvarteer, i det Huus der staaer for Tour. Man
faaer da, ved den med Rette saa berømte siberiske Gjæstfrihed ikke
blot Bolig, men ofte ogsaa Beværtning, især naar man er det 
russiske Sprog nogenlunde mægtig og forstaaer at vinde sin Vært. For
Humboldt og hans Ledsagere, der foretoge denne Expedition paa
Keiserens Befaling og i et offentligt Øiemed, var der paa det
Bedste sørget for Heste og Bolig paa den store Strækning af 14,500
Werster, som de havde at tilbagelægge. Deres Coureer mældte
deres Ankomst, og de bleve i Regelen allerede ved Porten ønsket
Velkommen af Politimesteren og ført til det for dem bestemte
Qvarteer.

En Forsigtighedsregel havde de dog forsømt. De havde ikke
forsynet sig med Madradser, hvilke man paa Reiser i Rusland stedse
pleier at tage med sig, da man paa de Steder, hvor man overnatter, 
i Reglen ikke finder Senge og undertiden vel Sophaer, overtrukne 
med Læder, men ligesaa hyppigt kun Træsophaer. I Catharinaburg 
blev denne Mangel afhjulpen, og Bagagen derved vel
betydeligt forøget, men samtidigt dermed en næsten uafviselig Trang
tilfredsstillet.

Vognene, som de havde erholdt til Reisen, vare aldeles nye; de
vare tre i Tallet; en Halvchaise for Humboldt og en af hans Ledsagere, 
en større ligeledes paa Fjædre hvilende Vogn, en saakaldet
Britska, og en aaben Vogn for Coureren og Kokken. De to første
Vogne vare af en ganske fortræffelig Beskaffenhed; thi de udholdt
hele Reisen, og først i Astrachan paa Tilbagereisen behøvede de en
betydeligere Udbedring, hvilket ikke vil sige Meget, naar man seer
hen til den vedholdende Brug Dag og Nat og de stenede Veie i
Ural og Altai. Den tredie Vogn var kjøbt færdig og behøvede
hyppigt Eftersyn.

Vognene vare rummelige nok til at optage de Reisende med
deres Instrumenter og yde dem for en lang Reise saamegen 
Beqvemmelighed, som de kunde ønske dem. Dog Beqvemmeligheden blev
snart formindsket ved Samlingernes stigende Mængde. Da man
nemlig paa Grund af Urals og Altais store Afstand fra Petersborg
maatte ansee det for mueligt, at ikke alle Kasser, i hvilke man 
indpakkede de til de forskjellige Stæder samlede Gjenstande, vilde 
ankomme regelmæssigt, saa søgte de Reisende selv at medtage af Alt
det som de ansaae for det Vigtigste. Men derved blev Rummet 
tilsidst saa indskrænket, at de undertiden sad Intet mindre end beqvemt,
og ved den hurtige Reise vilde de have følt denne Ulempe endnu
mere, naar Vanen ikke havde hjulpet noget. Denne Forsigtighed,
hvorfor de opoffrede deres egen Beqvemmelighed, kunde de meget
godt have sparet; thi ved den russiske Regjerings Omhu gik der
end ikke een Kiste tabt af de mange, som i forskjellige Transporter
bleve sendte til Petersborg og derfra til Berlin.

Veien til Moskau gaaer ad den store Keiservei, som for det
Meste løber i snorlige Retning og har en overordentlig Brede<footnote><small>Peter den Store, der vilde rykke sin nye Residens saa nær som mueligt
til den gamle Hovedstad, lod ved Englænderen Macpherson bestemme en
lige Linie mellem Petersborg og Moskau, og der blev virkelig ogsaa
bygget Noget over 100 Werster i denne Retning; men Skove og
Sumpe frembøde saa umaadelige Vanskeligheder, at man, da ovenikjøbet
alle beboede Stæder og Pladser laae udenfor denne Linie, opgav Planen
og indbefattede de betydelige Stæder Nowgorod, Torschok, Twer o. s. v.
i den Veilinie, hvorefter man vilde bygge. Herved blev den oprindeligt 
afmaalte Linie, der var 595 Werster, forlænget med 133 Werster. 
— I Aaret 1851 blev Petersborg forbundet med Moskau ved en
Jernbane.</small></footnote>.
Den er dobbelt saa bred som de preussiske Chausseer, hvilket 
formodentligt har sin Grund i den eiendommelige Maade, hvorpaa
Russerne kjøre. Man spænder nemlig i Rusland meget hyppigt,
ikke alene fire Heste ved Siden af hverandre, men de to, som løbe
paa Siderne, ere ovenikjøbet i Almindelighed vante til at bære
Hovedet udad, hvorved de indtage et betydeligt Rum. Veiene maae
derfor gjøres saa brede, at to paa denne Maade bespændte Kjøretøier 
beqvemt kunne fare forbi hinanden i Galop; thi i Rusland
kjører man næsten stedse i Galop fra en Station til en anden.

Strax udenfor Petersborg forlode vore Reisende den lige Linie
til Moskau og bøiede af tilhøire ned til den lille Stad Zarskoje-Selo 
for at besee det derværende keiserlige Lystslot. Staden ligger
paa Skraaningen af den Høislette, som hæver sig 15 til 20 
Werster fra Newa og den finske Havbugt, Slottet paa selve Sletten.
Det er opført med stor Pragt og minder ved sin Bygningsmaade 
om Slottet i Versailles. Bagved Slottet ligger Haven, i
vilken det første Grønt begyndte at spire: det var en smuk, klar
Dag, Middagstemperaturen var 15° R.

I Ischora, den første, 33 Werster fra Petersborg liggende
Station, naaede man igjen den lige Vei. Ved denne Station 
ophører meget snart det bebyggede Land, og de Reisende kom til en
tyk, meget sumpig Skov, igjennem hvilken de maatte kjøre den hele
Nat. Kl. 7 om Morgenen naaede de Nowgorod, den gamle fordum
saa berømte Hansestad. Den ligger skjønt paa den høire Bred af
Wolchow, hvor denne træder ud af Ilmen-Søen. Paa den venstre,
vestlige Bred af Floden ligger kun en ubetydelig Deel af Staden
tilligemed den gamle Sophiekirke, den eneste Bygning, der staaer som
Minde om Nowgorods forsvundne Storhed. Over til den fører en
Bro, fra hvilken man nedad Wolchow har en vid Udsigt til 
Ilmen-Søen, der endnu var heelt belagt med Iis.

Efter nogle Timers Ophold kjørte man videre. En smuk Steenbro 
med Jernrækværk førte over den lille Wolchow, og en lignende
blev bygget over den derpaa følgende Flod, Msta. Da den 
imidlertid endnu ikke var færdig, maatte man sætte over Floden paa en
Færge. Msta, saavel som den lille Wolchow falde ud i den nordlige 
Deel af Ilmen-Søen, tæt ved hinanden, Østen for den store
Wolchows Udløb. Hiinsides Msta ligger Landsbyen Bronnitzy, paa
hvis sydvestlige Side der hæver sig en stor, kegleformig Høi, paa
Spidsen af hvilken der ligger en Kirke.

Saa venlige ogsaa de russiske Landsbyer see ud i det Fjerne,
da de næsten alle have en Kirke, bygget af Steen, hvis hvide Mure
og grønne Kupler, skinne langtfra, saa eensformige og triste
see de dog ud i det Indre. Husene ere ligesom de svenske og norske
Bønderhuse opførte af raae, tilhuggede Træstammer, der lægges
ovenpaa hverandre. Foran ere de ofte ret kunstigt forzirede med al
Slags udskaaret Arbeide, men dog alle byggede i een Stil. De
staae med deres Gavl ud mod Gaden og ere forbundne med hverandre 
ved store Træhegn. Ogsaa Gaden er belagt med Træplanker, 
men er ei meget bred, for at der ikke skal bruges formeget
Træ dertil. Intet Træ er at see i den hele Landsby og ingen
Have adskiller Husene fra hverandre, en Afvexling, hvorved de tydske
Landsbyer ofte faae et saa livligt Udseende. Alt er tæt 
sammenbygget og aabenbart mere beregnet paa Vinteren end paa Sommeren;
men man kan ikke uden Gru tænke paa, hvor hurtigt en opkommende 
Ildsvaade maa gribe om sig, og hvor stor Faren maa være,
da ikke alene Husene, men ogsaa Gaderne brænde. Man kommer
saameget mere til denne Betragtning ved at see den Uforsigtighed,
med hvilken Bønderne omgaaes Ild, da de sjeldent bruge Lys eller
Lanterne, men sædvanligt en brændende Træspaan.

Ved Nattens Frembrud kom man til Staden Waldai, som
ligger paa den lille Høiryg af samme Navn, der danner 
Vandskjællet mellem de i Østersøen og det kaspiske Hav faldende Vande.
For at lære den nærmere at kjende forbleve de Reisende Resten af
Natten paa den omtrent en Miil fra Waldai liggende Station,
Simogorie, og anvendte den følgende Formiddag til at besøge de
betydeligste Høider og bestemme dem barometrisk. De gik igjen 
tilbage til Waldai og besøgte derfra først Søen Østen for Staden
og derpaa de store Høie Vesten for samme. Søen var endnu
bedækket med Iis; den sydlige Bred er flad, den østlige derimod
omgivet af skovbegroede Høider; ved den nordlige Ende ligger et
Kloster paa en Ø. Den største Høi, Vesten for Staden danner
Popowa Gora, som dog kun hæver sig 800 Fod over Havet. Noget
sydligere ligger Seliger-Søen, der løber ud i Wolga.

Tæt bagved Simogorie sænker Landet sig efterhaanden i en
ubetydelig Grad lige til den folgende Station, Jedrowo, som ogsaa
ligger ved en Sø, hvis Bredder ere bedækkede med en stor Mængde
Flintesteenslag. Chausseen var kun færdig hertil, og man kom nu
atter ind paa den gamle Landevei, hvilket de Reisende snart fik at
føle, da den paa flere Steder var meget sandig. Heldigviis varede
denne Afbrydelse ikke længe; thi fra Staden Twer, som man den
følgende Dags Middag naaede, var Chausseen til Moskau allerede
færdig. — Den næste Stad efter Waldai var Wyschni-Wolotschok.
Den ligger ved Twerza, en af Wolgas Bifloder, og er mærkværdig
ved den Kanal, som er gravet herfra og lige til Msta. Denne Kanal
forbinder det kaspiske Hav med Østersøen og gjør det mueligt at
bringe Astrachans Produkter tilvands lige til Petersborg.

Førend denne Kanal blev anlagt, maatte de Varer, som førtes
fra det Indre af Rusland til Petersborg, udlodses ved Twerza og
føres over Land til Msta, af hvilken Landtransport Wyschni-Wolotschok 
har faaet sit Navn. Denne Ulempe er afhjulpen, deels ved
Anlæget af den kun 2½ Werster lange Kanal, deels ved at gjøre
Over-Twerza og Msta seilbare, hvilket man har iværksat paa en
meget sindrig Maade ved at lede Vandet fra smaa, nærliggende Søer og
Floder ind i Twerza, naar en Karavane af Barker er ankommen
i samme. Herved bliver Vandstanden i Twerza forhøiet, og Barkerne
komme lige til Kanalen ved Wyschni-Wolotschok. Nu bliver Slusen
i Twerza tillukket, og Vand fra andre Beholdere ledet ind i Kanalen
og i Msta, hvorved det bliver mueligt at bringe Barkerne lige til
Opetschenskoi Nædok. Et andet Tilløb forøger her Mstas Vandstand 
saameget, at Barkerne ogsaa kunne komme over de borowitzkiske
Vandfald. Hele dette meget kunstige System af Stigninger er 
udtænkt af en Serdjukoff, som i Aarene 1707—1711 udførte det med
høist simple Midler.

Senere er det blevet forbedret og udvidet af Regjeringen; men
man kan kun bringe et bestemt Antal af Barker, i det Høieste
4000, fra Twerza ind i Msta. Dette Antal er nu langtfra 
tilstrækkeligt til at forsyne Petersborg med de nødvendige Varer fra
Indlandet og endnu mindre til at skaffe, hvad der skal sendes til
Udlandet. Paa Grund af hele Vandforbindelsens Indretning og
navnlig paa Grund af de Borowitzkiske Vandfald, har den den Feil,
at Barkerne vel kunne komme<sp> til</sp> Petersborg, men ikke vende<sp> 
tilbage</sp>. Man kunde derfor ikke bringe Varer fra Petersborg og
Udlandet til det Indre, og Transporten maatte med hvert Aar blive
dyrere, da Barkerne solgtes efter deres Ankomst i Petersborg og
der for hver Transport maatte tømres nye i det Indre af Rusland.
Som en Følge deraf stege de i Priis; thi Efterspørgselen blev stedse
større og Materialierne stedse sjældnere.

Af denne Grund blev der under Keiser Alexander i Aarene
1802 til 1811 bragt en anden Vandforbindelse istand mellem
Wolga og Newa ved den Tischwinske Kanal, der er 175 Werster
lang. Ved denne Kanal blev Tischwinka, en Biflod til Säß, der
10 Werster Østen for Wolchow løber ud i Ladoga-Søen, bragt i
Forbindelse med Waltschina, som efter at have gjennemløbet den
Sominskiske Sø kaldes Somina og ved Gorium og Tschagodasch
hænger sammen med Mologa, der ved Staden af samme Navn løber
ud i Wolga. Denne Vandforbindelse har det Fortrin for den førstnævnte, 
at Skibene kunne gaae fra Wolga til Newa og igjen vende
tilbage; men da den kun er for smaa Skibe, saa bragte man i
Aarene 1814 til 1820 endnu en tredie Vandforbindelse istand,
hvilken gaaer fra Wolga til Newa over Onega-Søen. Denne 
Forbindelse bevirkes ved den 97 Werster lange Maria-Kanal, som 
forbinder Wytegra, et af Onega-Søens Tilløb, med Kowsscha, som
falder i Beloje. Da nu Onega-Søen paa den ene Side ved Swir
hænger sammen med Ladoga-Søen og Newa, og Scheksna, som ved
Ribinsk noget nedenfor Mologa falder i Wolga, træder ud af Søen
Beloje, er paa denne Maade Newa og Wolga forbundne ved 
Maria-Kanalen.

Denne tredie Vandforbindelse er senere bleven den vigtigste, da
den giver den dobbelte Fordeel, at kunne benyttes baade frem
og tilbage og at være seilbar for Skibe af enhver Slags og
Størrelse.

Fra Wyschni-Wolotschok, som de Reisende passerede om Natten
uden at gjøre Holdt, følger Veien Twerzas Løb lige til dens 
Udmunding i Wolga ved Twer og gaaer uden at følge Flodens 
Krumninger snart paa den venstre, snart paa den høire Bred.

Den 23. om Morgenen kom de Reisende til Torschok og om 
Middagen til Twer, som er den største Stad paa Veien fra Petersborg
til Moskau. Den følgende Dag om Middagen indtraf de til Moskau
efter at have reist 4½ Dag, derunder indbefattet Opholdet i 
Zarskoje-Selo og i Waldai.

Torschok ligger paa begge Bredderne af Twerza, hvis høire
Side viser sig meget smukt og amphitheatralsk. De mange Taarne
gjøre, at de russiske Stæder stedse see ret anseelige og selv maleriske
ud; langtfra troer man stedse at de ere store Stæder, men kommer
man ind i dem, saa seer man meest ualmindeligt brede, øde Gader,
uhyre Pladser og sædvanligt kun een Gade og een Plads bebygget
med toetages Steenhuse. Paa det Rum, en tydsk Stad indtager, er
sikkert ti Gange saa mange Huse bygget som paa det samme Rum
i en russisk Stad. Torschok er i Omkreds omtrent ligesaa stor som
Hamborg, og her lever 12 til 18000 Mennesker, medens der i
Hamborg findes det tidobbelte Antal.

Torschok er Sædet for meget omfattende Læderarbeider, 
fortrinsviis bliver det farvede Saffian, som man faaer tilberedt fra
Petersborg og Kasan, her forarbeidet til Støvler, Sko, Tøfler,
Tasker o. s. v. og tildeels fortræffeligt broderet med Guld og Sølv.
Disse ziirlige Arbeider stamme egentlig ikke fra Russerne; men de
have lært dem af Tartarerne, hvilke de nu langt overgaae deri.
Endnu i en anden Henseende nyder Torschok en udmærket Berømmelse. 
For mange Aar siden satte Datteren af Postholder Posharskoi
for Keiser Alexander Coteletter, der vare lavede af Fjederkreaturer
og særdeles velsmagende, og da nu endog de keiserlige Kokke forgjæves 
søgte at efterligne hende, udbredte hendes Roes sig over hele
Rusland.

Staden Twer ved Wolga er en meget vigtig Handels- og
Fabrikstad, der vidt og bredt forsender Linned, Læder og Papiir.
Efter den store Brand 1763 er Staden ny opbygget og gjælder nu
for en af Ruslands skjønneste Stæder, det vil sige: for den, der
finder det smukt, at Gaderne ere brede, snorlige og bebyggede med
Rækker af moderne Steenhuse, forsynede med Søilerækker og 
Balkoner, og at der findes store, symetriske Pladser, paa hvilke der ligge
mange Huse, som ligne Paladser og en Mængde meget iøinefaldende
Kirker med utallige Kupler og Taarne. — Hvor man har fri Udsigt 
til Floden, seer man en Vrimmel af frem- og tilbageseilende
Skibe, hvoraf der aarligt komme og gaae henimod 2000. Da
Kirkerne og de offentlige Bygninger, saavelsom et stort Antal 
Privatbygninger ere guult anstrøgne, kalde Russerne Twer „den gule
Stad“.

En Miil førend Moskau kommer man forbi det Petroskiske
Palads, som er blevet mærkværdigt derved, at Napoleon opholdt sig
der under Moskaus Brand. Ved sin Afreise lod han det gaae op
i Flammer; men nu er det atter bygget op.

Moskau har en ganske overordentlig Betydning for det russiske
Folk. Den er Middelpunktet for alle Russernes nationale og
religiøse Følelser. Der gives ingen Gammelrusser i det umaadelige
Rige, i Archangel som i Odessa, Tobolsk som i Nowgorod, der ikke
taler om Moskau, „den hellige Moder“, med den dybeste Agtelse,
med den meest sværmeriske Kjærlighed. Enhver russisk Bonde, om
han end kom hundrede Mile fra, der for første Gang skuer Moskaus
Taarne tager fuld af Ærefrygt sin Hue af og korser sig. Dog det
er ikke alene den simple, raae Russer, som denne Vedhængenhed er
medfødt; man finder den næsten uden Undtagelse hos alle 
Folkeklasser, hos Høie og Lave, Dannede og Udannede<footnote><small>Harthausen og andre Steder. — I en Sammenligning mellem 
Petersborg og Moskau siger den nævnte Reisende: det er ofte bemærket, at
man ved et Ophold i Petersborg ikke kan faae noget egentligt og rigtigt
Begreb om Rusland. Man har kaldt Petersborg et smukt Vindue, som
Peter den Første har aabnet for at see ud til Europa og lukke 
vesteuropæisk Luft ind. Petersborg er en aldeles europæisk Stad med mindre
national Charakteer end f. Ex. London og Paris. Den har flere russiske
Kirker end andre Kirker og beboes af russiske Soldater, Embedsmænd, nogle
russiske Borgere og temmelig mange russiske Bønder, men desforuden
af Tydskere, Finner, Franskmænd, Englændere o. s. v. Det ligger ikke
engang paa national-russisk Grund, men paa finsk. Russerne have kun
i halvandet Aarhundrede været Kolonister der.</small></footnote>.

Det Skue, som Moskau allerede i det Fjerne yder, opvækker
alle Reisendes Beundring. Den uendelige Mængde Taarne, som hæve
sig, snart med forgyldte eller grønt anstrøgne Kupler, snart i Form
af Minareter og de mange Haver og Træer mellem Husene give
Staden et aldeles orientalsk Udseende. Man overseer den bedst fra
Iwan-Welikoi, det store Iwanstaarn i Kreml, som danner Midtpunktet 
af Staden. Kreml ligger tilligemed den østlig dertil grændsende 
Kitai-Gorod (den saakaldte midterste Stad) paa den høie nordlige 
Bred af Moskau paa ydre Side af den nordlige Bue, som
dens Løb her beskriver. Kreml og Kitai-Gorod omgive paa den
fra Floden vendte Side hesteskoformigt Beloi-Gorod (den hvide Stad)
og denne omgiver igjen ringformigt Semlenoi-Gorod (Jordstad), der
naaer over paa den venstre Bred af Moskau. Til Semlenoi-Gorod
slutte sig paa alle Sider de betydelige Forstæder. Østen for den
ligger et beboet, bakket Landskab, hvorimod Horizonten paa 
Vestsiden begrændses af en Række Høie, kaldet Sperlingsbjergene, over
hvilke Veien fører til Smolensk.

Kreml, som indtager en middelmaadig lille Stads Fladerum
og er en halv Mill i Omkreds, indeslutter Zarernes gamle Palads,
flere Kathedraler, Kirker og Klostre, det gamle og nye Arsenal, samt
en Mængde andre af Kronens Bygninger. Den er omgivet af en
tyk, høi Muur, der danner en uregelmæssig Polygon, og paa hvert
Hjørne besat med et Taarn (der er ikke færre end 61), og istedetfor
de forhenværende Volde gaaer der en smuk, bred Allee om denne
Muur. Ogsaa Kitai-Gorod er omgivet af en Muur, hvorimod
Beloi- og Semlenoi-Gorod ere omgivne af Boulevarder, der frembyde 
smukke Spadseregange. Kitai-Gorod er snævert bygget; her
findes den uhyre Gostinoi-Dwor eller Bazar<footnote><small>Enhver russisk Stad har en saadan større eller mindre Bezar, 
sædvanligt en fiirkantet Bygning, hvis nederste Etage bestaaer af lutter
ved hinanden liggende Boutiker, foran hvilke der løber et bedækt Galleri.
Gostinoi-Dvor er den største i hele Rusland.</small></footnote>, og her hersker 
overhovedet det største Liv og Virksomhed. De øvrige Dele af Staden
ere vidtløftigere byggede, og Husene ere ofte adskilte fra hverandre
og fra Gaden ved Haver. Herved faaer Moskaus Beliggenhed et
særdeles venligt Udseende fra Høiderne; men Afstanden imellem de
forskjellige Dele bliver ogsaa større end i Petersborg.

Kreml tæller 32 Kirker og 170 Taarne og Kupler. Det
berømteste er Iwan den Stores ottekantede Klokketaarn, der er 38
Favne (228 Fod) høit og, som tidligere omtalt, giver en meget
smuk Udsigt over hele Staden. Blandt den Mængde Klokker, det
har, er der een paa 4000 Pud, som er indviet Mariæ Himmelfart;
men ved Siden af Klokketaarnet findes den største af alle Klokker,
hvis Vægt udgjør 12,327 Pud. Ved en Ildebrand styrtede den
ned og laa næsten et Aarhundrede begravet i Jorden, indtil den i
Aaret 1836 blev med uhyre Anstrængelser hævet op igjen. Dens
Høide er 21 Fod og dens Brede 22 Fod 8 Tommer.

Det nye Arsenal (<b>Oruscheinaja Palata</b>) i Kreml tjener til
Opbevaringssted for de russiske Storfyrsters og Zarers Kroner,
Scepter, Throne, Vaaben og Drikkekar, tilligemed andre nyere
Mærkværdigheder. De danne en Samling af Kostbarheder, som have
stort Værd for Oldgrandskere og Kunstnere paa Grund af deres
tildeels meget høie Alder, og som tillige have Interesse for 
Mineralogerne, formedelst deres rige Besætning af Ædelstene. Kronerne
hvile paa Puder, som ligge paa Piedestaler, Thronen staaer ved
Salens Væg paa en særegen Forhøining. Kronerne ere besatte med
Diamanter, Rubiner, Smaragder, Tyrkiser og Perler; de største
Ædelstene findes sædvanligt paa Spidsen af Kronen under Korset.
Den ældste, som findes der, er den, som den græske Keiser Alexius
Comnenus i Aaret 1116 sendte til Kiew til Storfyrst Wladimir
Monomachus, for at bruges til Storfyrstens Kroning. Massen af
Kostbarheder, som opbevares her, er overordentlig stor og vistnok
den største, der nogetsteds er samlet, da den endog i Værd skal 
overgaae Juveelkammerets Skatte i Tower, hvilke sidste vurderes til
to Millioner Pund Sterling.

Taarnenes Tal i Moskau er overordentligt stort, da enhver
Kirke sædvanligt har flere og desforuden endnu et Klokketaarn<footnote><small>Harthausen bemærker angaaende de russiske Kirkers Bygningsstiil (Moskau
alene har 400): Stilen er som Alt, hvad der staaer i Forbindelse med
den orientalsk-catholske Gudstjeneste, indskrænket til temmeligt faststaaende
Regler, fra hvilke man tidligere næsten aldrig afveg. De ældre Kirker
i Rusland ligne derfor hverandre og have noget Monotont, omendstjøndt
Stilen egentlig er reen og ædel. Paa Kirkens næsten fiirkantede Skib
hviler der i Midten, baaren af Søiler i det Indre, en høi Kuppel, som
i de ældste f. Ex. Kathedralen i Nowgorod, Sophia-Kirken i Kiew har
efter den Constantinopolitanske Sophia-Kirkes Mønster en i det Indre i
Fresco malet Christus, der velsigner Verden. Det Indre er deelt i to
Hoveddele ved en tynd Væg (Iconostase), der fra øverst til nederst er
prydet med Helgenbilleder og har tre Døre. Det forreste Rum tilhører
Folket, det bagerste, som er deelt i tre Dele, er bestemt alene for 
Præsterne. I den midterste af disse tre Dele er det fritstaaende Alter.
Ved Siden af Kuplen staaer paa Kirkens Skib i det mindste endnu
to mindre Kupler og i Reglen fire endnu mindre paa hvert Hjørne,
ja, der gives Kirker med 13 Kupler. De ere ikke satte vilkaarligt, men
have deres symbolske Betydning. Tre Kupler betyde Treenigheden, fem
Kupler Christus og de fire Evangelister, tretten Kupler Christus med
de tolv Apostle. Klokkerne hænge i Reglen i et eget, ved Kirken 
fritstaaende Taarn; men, hvor intet saadant findes, hænge de i 
Sidekuplerne, som da for det Meste have en taarnagtig Udbygning, men
aldrig i Hovedkuplen, da denne danner en Deel af Kirkens Indre. —
I de gamle Kirker findes der egentligt intet Vindue i Kirkens Skib, kun
hist og her bagved Altret findes eet eller flere meget smalle. Lyset
falder kun igjennem Kuplen ind i det Indre. I alle russiske Kirker er
der derfor et magisk Halvmørke. Daglyset er svagt, og de blive mest
oplyste ved Alterets og Iconostasens Voxlys. — De nyere Kirker i 
Rusland ere hvad det Udre angaae, byggede i samme Stil som 
Peterskirken i Rom.</small></footnote>.
Man tæller i det Hele 600 saadanne Taarne. De have, som de
russiske Kirketaarne overhovedet, et eiendommeligt Udseende, idet de
sædvanlig ende sig i en Spids, som har en zwibelformig Udvidelse,
hvorpaa er anbragt et Kors. Disse zwibelformige Udvidelser ere
dækkede med grøntmalet Jern- eller Kobber-Blik: men paa Kathedralen 
i Kreml ere de stærkt forgyldte, og der findes ovenpaa dem
en opadvendt Halvmaane, paa hvilken da først Korset staaer. Ved
Siden af dette almindelige Udseende afvige dog Taarnenes Former
meget fra hverandre, hvilket især er Tilfælde med Wasilius 
Blaschennis Kirke i Kitai-Gorod, hvis Tag næsten bestaaer af lutter
Kupler og Taarne, som alle ere forskjellige og mækelige ved deres
besynderlige Form og brogede, contrasterende Farver, men dog med
alt det i høi Grad vække Beundring og Interesse.

Zar Iwan Wassiljewitsch den Grusomme lod en Italiener i
Aaret 1554 bygge denne Kirke til Erindring om Kasans Erobring.
Da den var færdig, skal han have spurgt Bygmesteren, om han
troede at kunne udkaste Planen til en endnu vidunderligere 
Bygning og da denne i sin Forfængelighed bejaede det, lod han Øinene
stikke ud pa ham.

Det er i Særdeleshed de mange Taarne, som give Moskau et
saa eiendommeligt Udseende. De ere næsten alle af Steen og ligge
paa frie Pladser, hvorfor de heller ikke brændte i Aaret 1812.
Moskau har derfor ved hiin Brand tabt Lidet eller Intet af sit
nationale Physiognomi, da tilmed den Deel af Kreml, som Napoleon
sprængte i Luften er opført aldeles i sin gamle Stil.

I den seneste Tid er Moskau overveiende bleven en Fabrikstad.
Der er 151 Manufacturer med 3500 Arbeidere, 565 Fabriker med
40000 Arbeidere, 3897 Værksteder med 25000 Arbeidere. Blandt
Fabrikerne er der 78 Bomuldsvæverier, 38 Farverier, 49 Trykkerier, 
35 Vævener af Bomuld- og Uldtøier, 33 Silke- og 
Halvsilke-Fabriker. Indvaanernes Antal er efter Folketællingen 1850
373,800.

Moskau ligger under 55° 46′ Brede, altsaa 4° 10′ Syd og
7° 18′ Østen for Petersborg. Den haver sig 67 Toiser over
Havets Overflade, hvorimod Petersborg kun hæver sig 3 Toiser.
Om Foraaret og Sommeren er Moskau varmere, men om Efteraaret 
og Vinteren koldere end Petersborg, som næsten har et Kystklima, 
omendskjøndt det begrændses mod Vesten af et meget smalt
Hav og mod Øst og Nordost af store, med Iis bedækkede Søer.
Den største Kuldegrad i Moskau i Aarene 1838, 39 og 41 var:
-31.2° og 33.0°; derimod sank Thermometret i 1840 ned lige til
36.9°. Den aarlige Middelvarme varierede i Løbet af 20 Aar
+3.1° og +5.5°, hvorimod Januar Maaneds Middelvarme
var -4.6° og -17.0°. Den høieste Varme stiger ofte til
32¼° og 34°. Middelvarmen i Juli, der er den varmeste Maaned
i Aaret varierede i 20 Aar fra 16.0° til 22.6°<footnote><small>Under den stærke Hede, som herskede i Aaret 1842 fra 6. til 19.
August steg Thermometret paa det Pariser Observatorium kun til 34.8° 
(27.9° R.) og i Berlin kun til 32.7° (26.2° R.). Næsten til
samme Tid reiste Hr. v. Orlich i 36 Dage fra England til Bombay og
saae da i Ørkenen, mellem Alexandrien og Suez, saavelsom paa det røde
Hav mellem Suez og Aden, ikke stige høiere ind til 32.6° og 33.7°
og en eneste Gang til 35.6° (28.5° R.).</small></footnote>.

I den zoologiske Samling i Moskau findes et stort Exemplar,
af en Tiger, som vinder Interesse ved, at den er fældet i Siberien,
hvorhen undertiden Sydens Tigere forvilde sig. — Omegnen af
Moskau er rig paa mange skjønne Forsteninger.

Da vore Reisende maatte paa Tilbagereisen endnu engang
passere Moskau, var det deres Hensigt nu kun at tøve der saa
kort som muligt, for ei at tabe nogen Tid til Undersøgelserne, for
hvilke den gode Aarstid var uomgængelig nødvendig; alligevel maatte
de tøve noget længere, da de umuligt kunde modstaa Etatsraad v.
Fischers og Professor Loders (begge Humboldts Ungdomsvenner)
saavelsom mange Andres indstændige Indbydelse. De bleve den 26.
Mai førte gjennem hele Universitetet for at lære at kjende dets
Indretning i det Enkelte og deeltoge den 27. i et Festmaaltid, som
Universitetets Medlemmer havde foranstaltet, og som den gamle
Keiserstads fornemste, kundskabsrigeste og meest dannede Indvaanere
deeltoge i.

Om Morgenen den 28. Mai forlode de Reisende Moskau og
fortsatte deres Reise til Ural. De fandt Byens nærmeste Omgivelser
just ikke romantiske, men dog ret behagelige. Landskabet er meget
bebygget, Marker afvexle med smaa Skovpartier, og de prangede nu
med Aarets første Grønt. Men snart bliver Egnen sumpig og
sandet og Veien slettere. De sumpige Egne, der ofte strække sig
langt, ere belagte med Planker, som, saalænge de ere nye, danne
de fortræffeligste Veie, men har de først været brugte i nogen Tid,
og ere de ei uafladeligt blevne forbedrede, hvilket sjældent skeer, saa
blive de snart lige saa slette som de i Begyndelsen vare fortrinlige.
Veiene ere tildeels beplantede med Birketræer.

Om Middagen kom de igjennem en lille By Bogorodsk, der
ikke seer anderledes ud end en stor Landsby; thi naar undtages
nogle Steenbygninger, der tildeels ere byggede af en porøs 
Kalksteen, bestaaer den alene af Træhuse og har fuldkomment de 
derværende Landsbyers triste Udseende. De Reisende undersøgte nogle
Brønde der paa Stedet, for af Vandets Temperatur at faae Kundskab 
om Jordens Middelvarme; men uagtet det var meget mildt Veir
var der endnu Iis i alle Brøndene.

Bag ved Bogorodsk satte de over Klæsma, langs med hvis
venstre Bred Veien i større eller mindre Afstand nu gaaer lige til
Wladimir.

De naaede denne Stad først om Middagen den 29. Mai, da de
paa Grund af den slette Vei foretrak at overnatte i den lille Stad,
Pokrow, hvor de paa Postgaarden fandt tomme, men reenlige Værelser
og hjalp sig saa godt de kunde. Wladimir ligger paa den venstre
Bred af Klæsma. Denne Bred dannes af nogle Høie, hvorimod den
høire har udstrakte Enge. De mange Taarne af meget forskjelligt
Udseende, mest hvide med grønne Kupler, give Staden i Afstand et
malerisk Udseende. Den er endnu af Betydning, men langt fra ikke
saa stor og prægtig som tidligere, da den var Storfyrsternes
Residens<footnote><small>Wladimir var indtil 1328 Storfyrsternes Residens og Hovedstad for hele
Rusland. Indvaanernes Antal er efter Folketællingen i 1849, 13,405.</small></footnote>.

Veien var nu bleven noget bedre, og man kunde derfor ogsaa
benytte Natten til at fortsætte Reisen. Allerede om Morgenen 30.
Mai naaede man Staden Murom, som ligger ved Floden Okas
venstre eller nordlige høie Bred, hvor den løber i Wolga paa dens
høire Side. Med dens mange Kirker, Klostre og Taarne, yder den
i Afstand et ligesaa malerisk Skue som Wladimir, men nærmere
betragtet kan den slet ikke sammenlignes med denne Stad, da den
for største Delen kun bestaaer af uanselige Træhuse.

Ved Murom sætter man over Oka, som allerede om Sommeren
er en betydelig Strøm, men nu ved Sneevandet var voxet til en
overordentlig Brede og havde vidt og bredt oversvømmet den høire
Bred. Denne høie Vandstand gjorde Overgangen meget besværlig,
og de Reisende tilbragte hele Dagen dermed. De maatte først kjøre
ned til en Landsby, som ligger 2 Werster nedenfor Murom, og her
bleve deres Vogne og Heste satte i 2 store Baade, med hvilke de
naaede den anden Bred, efter at have roet i 5 Timer. Naar de
kom forbi Øer eller grundede Steder sprang Baadfolkene ud i
Vandet og trak, gaaende langs med Kanten af Øerne eller vadende
paa Grundene, Baadene frem. Men selv efter at være komne over
til den anden Bred bleve de flere Gange opholdte, da de paa
Færger, som kun midlertidig vare indrettede for den høie 
Vandstands Skyld, maatte sætte over smaa Arme eller Tilløb til Oka,
saa at de først Kl. 7 tom til Manakowa, den næste Station fra
Murom, en Vei, der om Sommeren ved sædvanlig Vandstand kun er
30½ Werster lang. Veiret var for øvrigt hele Dagen igjennem
meget smukt og om Formiddagen var Luftens Temperatur 17°. 5 R,
og Vandets 14°. 5 R. Paa Vandet havde de havt en herlig Udsigt
til Staden Murom, hvorimod de paa den venstre Bred liggende
Landsbyer toge sig slet ud og næppe vare synlige bag ved deres
Volde af Gjødning. Bønderne kjøre nemlig ikke Gjødningen ud
paa deres Marker, som ogsaa uden dette give et rigt Udbytte, men
de kaste den bag ved deres Huse som Dæmning imod Vandet. De
Reisende fandt den samme Skik i alle Ruslands og Siberiens
Landsbyer, som ligge ved Floder eller smaa Bække; men det er en
ligesaa skadelig som ubehagelig Skik, da Gjødningdyngerne ikke
alene afgive et modbydeligt Skue, men ogsaa om Sommeren 
frembringe en saa stor Mængde Utøi, at man maa være vant dertil,
naar man paa den Tid skal kunne finde sig i Opholdet i 
Landsbyerne.

Man kjørte hele Natten. Veien er stor og bred, men sandig
og paa begge Sider beplantet med Birketræer. Den gaaer paa
den høire Bred af Oka i større eller mindre Afstand fra denne, og
man har ikke sjældent smukke Udsigter over til den venstre Bred,
som allerede om Morgenen den 31. laa ganske lavt for de Reisendes 
Blik, medens den høire stedse havde hævet sig og sluttede
sig til de Høider ved Wolga, der ligeledes ligge paa den høire
Bred.

Kort førend de kom til Nischni-Nowgorod fik de Øie paa
Wolga, som nu i Foraarstiden ved den høie Vandstand afgav et
høist imponerende Skue. Nischni-Nowgorod ligger paa Høiderne ved
Okas Forening med Wolga, paa høire Bred af begge Strømme og
i den noget spidse Vinkel, som de paa denne Side danne med 
hinanden. Staden (som i Aaret 1849 talte 30,710 Indvaanere) er
af anseelig Størrelse, har Kirker, Huse og Haver imellem hverandre
i droget Blanding og ligesom Ruslands gamle større Stæder, der
have været Residenser, et Kreml, nemlig et befæstet paa en dominerende 
Høi liggende Slot, som omgives af en stærk Muur, der er
besat med tykke runde Taarne. Herfra nyder man en vid Udsigt
over Flodens lave, venstre Bred og over den nye Markedsby, hvis
Opbygning skal have kostet 11 Millioner Rubler, og i hvilken aarlig
den store Messe bliver holdt, som tidligere var ved Klosteret 
Makariew, der ligger 11 Miil østen derfor, men afbrændte i Aaret
1817. Markedsbyen ligger paa en lav Landtunge imellem Oka og
Wolga ligeoverfor den øvre Deel af Staden, der ligger omtren
350 Fod over Vandspeilet; nu var den, som det altid skeer om
Foraaret, naar der er høi Vandstand, sat under Vand og derfor
utilgængelig.

Nischni-Nowgorod har stor historisk Interesse, hvorom man
erindres ei blot ved dens gamle stærke Mure, hvilke Storfyrst
Wassili Iwannowisch i Aaret 1508 forbedrede meget som Værn mod
Tatarernes Indfald, men ogsaa ved en Obelisk af finsk Granit, der
er 75 Fod høi. Man opreiste denne Obelisk paa en Plads nær
ved Wolga til Erindring om Minin og Poscharski, som herfra i
Aaret 1611 befriede Rusland fra det polske Overherredømme.

I den nyere Tid er Nischni-Nowgorod bleven mest bekjendt ved
sin verdensberømte Messe. Den begynder omtrent i den anden
Halvdel af Juli og vedbliver til Enden af August og undertiden
ind i September. Den er Middelpunktet for Landhandelen mellen
Asien og Europa, i det Mindste paa den hele Strækning mellem det
kaspiske Hav og Iishavet; ogsaa er den Gjennemgangspunktet for de
chinesiske Varer, (især Thee) som russiske Kjøbmænd tilbytte sig i
Kiækta og føre herhen. Herfra spredes de over hele det europæiske
Rusland, og omvendt gaaer herigjennem de russiske Varer som skulle
søres til Kiækta for at byttes med chinesiske og som især bestaae af
Uld- og Bomuldstøier (navnlig Plyds) og Pelsværk. Man har
angivet Tallet af de Besøgende under Messen til flere 
Hundrede-Tusinde, hvilket dog sikkert er overdrevent: men det er overhovedet
meget vanskelig at komme til en nogenlunde rigtig Vurdering, paa
Grund af, at en saa stor Mængde stedse reiser og kommer. En
Reisende <b>Dr.</b> Kosegarten, som i Aaret 1843 besøgte Messen, skildrer
den paa følgende Maade:

Den i Retningen af Oka-Broen løbende store Gade af Boder
frembyder med sine Omgivelser Skuet af et stort Krammarked samt
Torv for Udsalg af gamle Klæder. Her samler den største Mængde
sig, især Bønder. Man seer her udstillet Klæder og alleslags Sager,
der bruges i Husene samt til Paaklædning, og har Leilighed til at
beundre Sælgernes Snuhed og Tungefærdighed. Nogle Boder vække
i Særdeleshed de forbigaaende Bønderfruentimmers Opmærksomhed
ved de fremlagte gamle og nye Fruentimmerklæder f. Ex. straalende
Duschagraiker af rødt Silkestof, bræmmet med Pelsværk, Sølvfryndser 
o. d. saaledes som man seer dem paa velhavende Bønderkoner. 
Andre Boder tiltrække Mændene f. Ex. Hatteudsalgene, hvor
der udbydes Filthatte, som have den for russiske Bønder sædvanlige
Form, rund med smal Skygge, maaskee allerede noget forslidt men
ganske nylig opfarvet. Bondedrengen, som faaer en Hat paa til
Prøve, seer sig meget selvbehageligt i et Speil, som Sælgeren holder
for ham. Paa et andet Sted staae Tatarerne under aaben Himmel
og fælge Faareskindspælse, som de have liggende paa den bare
Jord. Pælsen er den russiske Bondes uundværligste Klædningsstykke
og, trods den brændende Sol, seer man ofte Sælgeren trække en
Pæls paa og gjøre forskjellige Bevægelser, for at vise den for
Liebhaverne i dens hele Fuldstændighed og Skjønhed. — Det forstaaer 
sig af sig selv, at Metalsager indtage en betydelig Plads
blandt de udstillede Produkter af russisk Industri. Man seer 
saaledes Arbeider fra Tula og Paulowa i Messing, Tin, Jern og
Staal, der er forarbeidet til Lygter, Laase, Knive o. s. v. Af
grove Linnedvarer bliver der folgt mange 1000 Alen til Bønderne.
Trævarer og Taarnklokker levere Nischni-Nowgorod selv; Læder 
kommer især fra Kasan. Paafaldende for Tilskuerne er en Række
Boder, som alene indeholde brogetmalede Trækister, der ere beslaaede
med hvidt eller sort Blik. De bruges til at oppebare Sager i og
til Reisekufferter, og blive efter Sigende forfærdigede i 
Landsbyerne. De ere omtrent 4 Fod lange og 1 Fod brede og sælges
for 2 Sølvrubler. Der er paa Messen af saadanne Kofferter og
Kister for 20,000 Sølvrubler, og de blive næsten alle solgte.

I en anden Række af Boder findes indenlandske Vine, navnlig
donske (Sudak, sædvanlig kaldet Halv-Champagne og andre Sorter)
og kaukasiske, som især komme fra Kisljar. Ogsaa Silke findes
blandt de russiske Produkter.

Artikler af anden Art, hvoraf der omsættes i større Partier,
seer man lagret i store Masser nærved Flodbredden, under den frie
Himmel eller under Halvtage. Af indenlandske Produkter kav man
nævne Kohuder, Potaske, som meest kommer fra Orenburg og Kasan,
Hjulfælg fra Wjatka og andre Egne, Bastmatter, der er et Produkt
af Kostromas Lindeskove, men den vigtigste af de herhen hørende
Artikler ere Jernet og Kobberet, som er lagret op ved Okas Strand.
Rækken af Jernlageret og de dertil hørende smaa Boder, i hvilke
Sælgerne opholde sig, indtage en Længde af omtrent 1000 Skridt.
Man finder her Jernet i de forskjellige Former, som det erholder
ved den første Bearbeidelse, der gives det i de uralske og andre
russiske Jernværker. Det sælges som Stænger, Skinner, Baand,
Ringe, Plader (hvormed Husene i de russiske Byer tækkes) o. d.;
ogsaa findes her Staal, saavelsom Støbejern i Form af Skaale,
Gryder, Ovne, Døre o. s. v.

Tilførselen af Jern til Markedet androg i dette Aar (1843)
3,500,000 Pud foruden Støbejernet, som androg 150,000 Pud.
Jernet forsendes herfra over hele Rusland. Blandt de Kjøbmænd,
som vare komne til Messen med denne Artikel, fandtes en, som 
tidligere havde været Grev Scheremetjews Livegne og nu besad en
Formue af 4—5 Millioner Rubler<footnote><small>Ved Rubel forstaaer man altid Papirsrubel, naar ei Ordet Sølv føies
til. En Rubel er omtrent 11 Silbergroschen (43 Sk.) og forholder sig
til en Sølvrubel som 2 til 7.</small></footnote>. Ved Siden af Jernet var
lagret 48,000 Pud Kobber, der for største Delen var kommen fra
de Demidowske Bjergværker i Egnen af Katharinaburg. I Forbigaaende 
hørte vi omtale en netop afsluttet Handel om Kobber til
et Beløb af 1,200,000 Rubler. Blandt fremmede Varer lagde vi
især Mærke til den uhyre Masse Thee, som var lagret ved
Wolgas Bred. Der var i dette Aar ført til Markedet 30,000
Kasser Thee, foruden 9000 Kasser Teglthee, hvilket Qvantum var
betydeligt mindre end det, der havde været det foregaaende Aar,
hvoraf imidlertid en stor Deel var bleven usolgt. - Blandt
flere andre Gjenstande lagde jeg især Mærke til den røde Bomuld,
som føres fra Bukara over Astrakan og kommer deels fra China,
deels fra Indien. Man saae ogsaa her det gule Palmetræ, som
lægges frem i Stykker eller Blokke og anvendes til Snedkerarbeide.

Den her omtalte Deel af Markedet kan man kalde den ydre.
Her fandtes i dette Aar 2333 Træboder eller Barakker, som for
største Delen brugtes til Vareboder eller Pakhuse, medens kun nogle
faa vare anvendte i andet Øiemed. — Det vilde blive altfor vidtløftig 
at nævne alle de Varer, som fandtes der. Vi gaae nu over
til den Deel af Markedet, som man efter Beliggenheden kan kalde
den indre. Her er Steenbazaren, som har Form af et stort Paralellogram 
og bestaaer af 2521 Boder, der ere byggede af Steen paa
Pæleværk. Bazaren er paa 3 Sider omgiven af en Kanal, som
man har gravet for at befri den fra Oversvømmelse, samtidig med
at man betydelig har hævet Grunden. Det Hele er et kostbart men
storartet Værk. — I Baggrunden er en prægtig græsk Kirke og
paa Forsiden danner Regjeringspaladset tilligemed de paa den anden
Side tilbyggede Boder en stor fiirkantet Plads. I dette Palads
residerer under Messen Gouverneuren, Markedsdirecteuren og 
Politiembedsmændene ogsaa findes her Kontor for Posten og for 
Handelsbanken. — Over Kanalen føre 4 Broer, som tjene til at lette 
Forbindelsen med den anden Deel af Markedet. — Her finder man
især Manufakturprodukter og andre værdifulde Varer. Her ere Rækker
af Boder, som indeholde moskovitiske Tøier, russiske og fremmede
Silketøier, persiske Silkevarer, siberiske, astrakanske, bukariske og
andre Varer i raa Form, foruden meget Andet. En Række af
Boder kaldes den chinesiske, paa Grund af Bodernes Form; men
man haaber forgieves her at see Chinesere, da i Reglen ingen
Chineser tør forlade sit Fædreland. Der findes i disse Boder, deels
russiske Theehandlere, deels Fabrikanter og Kjøbmand fra Petersborg 
og andre russiske Byer, der henhøre til forskjellige Nationer,
hvoriblandt ogsaa Tydskere, som handle med Meubler, Uhre o. d. —
I hele Steenbazaren er der kun liden Trængsel af Mennesker og,
sammenlignet med den anden Deel af Markedet, gaaer det her 
temmelig stille til. Kjøbmændene i deres forskjellige nationale Dragter
(national-russiske, moderne europæiske, tatariske, armeniske, undertiden
persiske, sjeldnere tyrkiske) sidde ganske roligt foran deres Boder, og
man bemærker for det Meste kun enkelte Kjøbere og Sælgere. Her
er nemlig Stedet for de større Handelsforretninger; her bliver med
faa Ord handlet om Tusinder og Hundredetusinder.

Ved Siden af den græske Kirke, dog udenfor den omtalte
Kanal findes paa den ene Side et armenisk Klokkehuus, paa den
anden en tatarisk Moskee. Saaledes er der sørget for det større
Fleertals aandelige Trang, som besøger Markedet. Ligesaalidt mangler
det paa Omsorg for de legemlige Fornødenheder. Apothekerne fra
Nischni-Nowgorod have deres Boder paa Markedet, fornemlig
fordi de fra Siberien kommende Ordres paa Apothekervarer give
dem meget at bestille (der var endog en Apotheker fra Irkutsk,
der handlede med dem). — Boder med Spise- og Drikkevarer
findes der naturligviis nok af. De, som ere bestemte for simplere
Folk, give de Forbigaaende et Indblik i det Indre, og man
seer der tilberedt Fisk, Padehatte, Agurker, Kartofler o. s. v.
For de Fornemmere findes der paa forskjellige Steder elegante
Restaurationer, hvor rigtignok det russiske Kjøkken, navnlig 
Brugen af Olie istedetfor Smør, ikke i Alt tiltaler den 
Fremmedes-Gane, ligesom han ogsaa generes af den russiske Spiseseddel, 
hvorpaa der dog findes mange tydkte Navne; men et stort Antal høflige
Opvartere, iklædte deres i Rusland almindelige Dragt, en fiin hvid
Overskjorte eller Kittel, vise sig beredte til at opfylde alle Gjæsternes
Ønsker, ja endog paa Forlangende forsyne dem efter Bordet med
lange Piber, der ere tilrøgede og antændte. — Russisk Skik og
Brug hersker i alle disse Localer og der mangler aldrig ved 
Indgangen det brugelige, i en Kjæde hængende, Vadskesad. — For
Klæder er der sørget ved Skræderboder, i hvilke man af og til
træffer tydske Mestre og Svende. Ogsaa finder man paa Markedspladsen 
de sædvanlige Forlystelser. Der gives ikke alene Gjøglere,
Carousseler og vandrende Musikanter, men ogsaa russiske Skuespil i
en anseelig, men dog kun, hvis jeg ei tager feil, af Træ opført
Bygning. En elegant Concert- og Balsal findes der i den nævnte
offentlige Bygning. Den blev imidlertid, under mit Ophold kun
eengang benyttet, nemlig til en af den udmærkede Violoncellist Schubert
fra Petersborg arrangeret Concert, som dog ei blev synderlig besøgt.
Der gaves ogsaa nogle Boder med Kobberstik og Billeder, hvilke
imidlertid ikke kunde gjøre stor Fordring paa Kunstværd. En
Daguerreotypist havde ogsaa indfundet sig og tilbød sin Tjeneste,
om med Held veed jeg ikke.

Til Hjælp ved Handelers Afslutning paa Messen findes der
ikke edsvorne Mæglere, men kun nogle Commissionairer eller 
Mellemmænd, der privat besidde Kjøbmændenes Tiltro. Der findes blandt
disse en Armenier, som er almindelig bekjendt, derimod er der
Notarier, som navnlig bekræfte de af Handelsbanken disconterede
Vexler, hvilke blive udstedte, naar Handelen skeer paa Tid, saaledes
som almindelig er Tilfældet ved de store Omfætninger<footnote><small>Vexlerne blive udstedte til Messen i Irbit (i Siberien) som holdes
½ Aar senere, eller til den følgende Messe i Nischni-Nowgorod, altsaa
paa 1 Aar og disconteres af Handelsbanken, naar de foreskrevne 
Betingelser ere tilstede.</small></footnote>. De have
ligeledes deres Boder paa Markedet. — Transporten af Varerne
skeer ikke blot tilvands men endog for største Delen tillands; deraf
kommer den store Mængde Vogne og Heste, som holder i lange Rækker
ved Siden af Markedet. — Man seer ogsaa her Lille-Russernes,
med Oxer forspændte Vogne. — Ved og paa begge Floderne findes
der naturligviis den mest levende Virksomhed. De ere i Nærheden
af Markedet bedækkede med høist forskjelligt formede Baade. Man
seer en Mængde Mennesker bestjæftigede med at losse og indlade
Varer. Nogle Artikler f. Ex. Talg blive ogsaa solgte fra selve
Skibene. Der ere særegne Beskrivelser over de forskjellige Slags
Baade, isærdeleshed over de, som fare paa Wolga. Mange af dem
udmærke sig ved deres brogede Forziringer paa Speilet eller 
Bagsiden. Nogles Dæk har Skikkelse som Huse eller Pavilloner med
Gallerier, Andre ere simple, flade, meget lange og brede Baade
uden Dæk. — Jeg saae ogsaa Dampskibet, som gaaer i regelmæssig 
Fart paa Astrachan.

Uagtet den store Mængde Mennesker findes der kun liden 
Forstyrrelse i Ordenen. En særegen Markedsret gives der ikke. Smaa
Stridsspørgsmaal blive bilagte efter den almindelige russiske 
Indretning ved mundtlig Procedure, og denne Rettergang er forenet
med Politimyndigheden. — Paa Markedspladsen er opstillet Kosakposter, 
som holde Orden, og de synes at opfylde deres Bestemmelse
ligesaa godt som de tidligere Kalmukposter, der vare meget roste.
Men uagtet jeg i næsten 2 Uger daglig besøgte Markedet, saae jeg
dem dog kun eengang skride ind og det ved et ganske ubetydeligt
Tilfælde; saavidt jeg erindrer, faldt der ogsaa kun et Slag, som
Kosaken gav med sin Pidsk. Stor-Russernes godmodige og blide
Charakteer viser sig ogsaa paa denne Messe i enkelte paafaldende
Træk. Jeg saae saaledes de simple og fattige Folk, der maaskee
næppe vare hævede et Trin over den egentlige Armod alligevel skjænke
Betlerne deres Gave.

Man faaer en Maalestok for Vigtigheden af Messen, naa
man seer at Varetilførselen i Aaret 1852 androg 65,038,469
Sølvrubler og Afsætningen 57,808,915 Sølvrubler. Siden 1850
var Omfætningen stegen over 9½ Million.

I Nischni-Nowgorod traf de Reisende sammen med Grev Polier,
som sluttede sig til dem, da han ogsaa var paa Reisen til Ural, for
at besøge de Godser, der tilhørte hans Gemalinde, Fyrstinde
Schachowskoi. Humboldt kjendte ham fra sit tidligere Ophold i
Paris, og Mødet blev aftalt i Petersborg, som Greven havde 
forladt kort før de Reisende. I hans Folge var der en Hr. Schmidt
fra Weimar, som Greven havde bestemt til Forvalter over sine
Godser og tillige <b>Dr.</b> Göthe og Hr. Mehring.  Reiseselskabet erholdt
herved en betydelig Tilvæxt.

Grev Polier<footnote><small>Grev Polier, der var i høi Grad hektisk, døde kort efter Humboldts
Tilbagereise. Faa Aar efter døde ogsaa Hr. Schmidt, der var bleven
tilbage paa Grevens Godser i Ural.</small></footnote> havde i Nischni-Nowgorod leiet sig en Barke
for paa en behageligere og beqvemmere Maade at tilbagelægge paa
Wolga den 380 Werster lange Vei til Kasan. Humboldt og hans
Reisefæller fulgte dette Exempel, og det saa meget hellere, som 
Landeveien til Kasan intet Interessant lovede, hvorimod de nu fik
Leilighed til at lære Ruslands vigtigste Strøm at kjende i dens
hele Storhed og Kraft. Deres 3 Vogne bleve bragte i en anden
stor Baad, i hvis Midte man af Bræder tømrede et Bord og to
Bænke og spændte et Seil derover, for at beskytte mod Solen. I
Bagstavnen blev der muret en lille Ovn til at koge i, og man 
medtog Forraad af de Levnetsmidler, som ei kunde faaes i de ved
Strømmen liggende Landsbyer. Baadens Bemanding bestod af en
Styrmand og 8 Roerkarle, der afvexlende gjorde Tjeneste 4 og 4.

Saaledes udrustet forlod man Nischni-Nowgorod 1. Juni om
Formiddagen Kl. 11.  Veiret var saa smukt som muligt og bidrog
ikke lidet til Seiladsens Behagelighed; kun Vinden var ikke gunstig,
saa at man hverken nu eller senere kunde bruge Seil, men bestandig
maatte roe; dog da det gik med Strømmen var Farten temmelig
hurtig. Uden den Anstrængelse, som er forbunden med at kjøre paa
Plankeveie, sad man rolig og behagelig i Baaden og kunde see paa
Strandbredden og glæde sig ved Seiladsen.

Baaden seilede for det Meste i Nærheden af den høire Bred.
Wolga er her meget dyb og Bredden bestaaer deels af steile Vægge,
deels af mere jævne Skrænter, hvorimod der paa venstre Bred er
en bredere og fladere Lavning. Først langt borte hæver den sig til
et høiere Plateau, hvis Rand sandsynligviis i tidligere Tid har
dannet den venstre Bred, naar der var høi Vandstand i Wolga.

Den høire Breds Skrænter ere smykkede med den skjønneste
Vegetation og i Kløfterne ligge Landsbyer med smukke Kirker,
hvilke meget oplive Landskabet. Vegetationen paa Øerne er meget
yppig. De ere bevoxede med Egetræer og sorte Popler og yde et
romantisk Skue. Ogsaa paa den venstre Bred afvexle Enge, lavt
Buskads og høiere Skove med Landsbyer, men man kunde ikke mere
tydeligt skjælne Gjenstandene paa Grund af Strømmens Brede.
Strømmen selv ydede et ligesaa underholdende Skuespil som 
Strandbredden. Paa Strømmen saae man en Mængde af de store 
Wolga-Skibe, som benyttede den gode Vind og seilede op imod Strømmen
for fulde Seil, for at føre det sydlige Ruslands Produkter til
Petersborg, medens Fiskerne i deres smaa Baade overalt vare
beskjæftigede med at passe deres Dont og leverede for en meget
ringe Priis de fortræffelige Stør, som blive saa høit vurderede i
Petersborg.

Wolga var meget opsvulmet ved Foraarsvandet og var snart
bredere snart smallere, alt efter den venstre Breds Beskaffenhed.
Paa et Sted, hvor Strømmen efter Styrmandens Forsikkring, havde
en for den nuværende Aarstid almindelig Middelbrede, blev denne
maalt. Den høire Bred dannede her en Terrasse, som var temmelig
jævn og paa den blev med Maalekjæden afsat en Basis, som dannede
en Triangel med et paa den anden Bred staaende Træ. Humboldt
bestemte ved Hjælp af Sextanten begge Vinklerne paa Basis, og man
fik da ud, at Strømmens Brede var 5240,7 Fod. Maalingen fandt
Sted den tredie Dags Middag, altsaa i en Afstand af omtrent 100
Werster fra Kasan. Middelhøiden af Wolgas steile Bred var vist
nogle Hundrede Fod.

Den 4. Juli Kl. 4 om Morgenen var de seilet op ad
Kasanka, ved hvilken Kasan ligger og ankom til Staden. De tøvede
endnu nogle Timer i Baaden inden de landede, for at afvente 
Daggryet og bleve da ønsket Velkommen af Grev Polier, der var 
ankommen med sin Baad nogle Timer tidligere. De fandt et fortræffeligt 
Qvarteer i det adelige Selskabs Locale, hvor der var store
rummelige Værelser, som de efter Behag kunde benytte, og en flink
Vært, en Tydsker ved Navn Hebert.

Efterat de havde indrettet sig her, gik de til Universitets-Bygningen, 
hvor Humboldt blev modtagen af Curatoren, Hr. von Mussin-Puschkin, 
Rectoren, Hr. von Lobat-Schewski og af Universitetets 
øvrige Medlemmer. Blandt disse sandtes ogsaa den astronomiske 
Professor, Hr. Simonoff, som Humboldt og Rose allerede
kjendte fra Paris, hvor han havde opholdt sig i Vinteren 1823—24,
efterat være vendt tilbage fra en Reise omkring Jorden med 
Capitain Bellingshausen.

De bleve nu førte om i Universitetsbygningen, der ligger meget
smukt i den botaniske Have, og besaae Samlingerne, blandt hvilke
der er en Sal med chinesiske, mongolske og tibetanske Manuskripter.
Derpaa kjørte de, ledsagede af Hr. von Mussin-Puschkin om i Staden,
for at lære samme nærmere at kjende. Den ligger nær ved Wolga
paa den sydlige Side af Kasanka, paa de Skrænter, som sandsynligviis 
have dannet Wolgas gamle venstre Bred. Ved sædvanlig Vandstand 
ligger Staden omtrent 6 Werster fra Wolga, medens den nu
syntes at ligge umiddelbart ved den, da den naaede op næsten til
Forstæderne. Det høieste Punkt paa Nordsiden indtager Kreml eller
Fæstningen, som ligger tæt ved Kasanka, der her har en temmelig
steil Bred. Mod Syden og Vesten er Fæstningen omgiven af
Staden og denne er igjen fra tre Sider i Særdeleshed mod Syden
omgivet af Forstæder. I Fæstningen seer man endnu mange Rester
fra det tatariske Herredømme, som blomstrede i Kasan i 3 
Aarhundreder og udgjorde et særegent uafhængig Chanat indtil det blev
styrtet af Storfyrst Iwan Wassiljewisch, som i Aaret 1552 indtog
Staden, ødelagde den til Grunden og opbyggede en ny i dens Sted.
Et gammelt Taarn kaldes endnu Sunibeka, efter den sidste tatariske
Chans Gemalinde. I Fæstningen findes ogsaa mange Kirker, 
hvoriblandt Kathedralen med dens mange Taarne og Kupler, ligesom
ogsaa en Deel andre Regjeringsbygninger, der ere opførte af Steen.
Forstæderne have ligesom den egentlige Stad brede Gader, der
skjære hinanden under rette Vinkler. De bestaae for største Delen
af Træhuse, der sjeldent ere mere end een Etage høie og ofte 
omgivne af Haver. Ogsaa her seer man mange Kirker og Klostre med
Taarne, ofte af en forunderlig Bygningsmaade, saaledes som Peter
og Pauls Kirken, der have en aldeles japanesisk Form og ere malede
udenpaa med en Mængde Figurer i de grelleste Farver. Den egentlige 
Stad bliver mest beboet af Russer, Forstæderne, som ikke ere
adskildte fra Staden, derimod af Tatarer. Disse udgjøre omtrent
en Trediedeel af den hele Befolkning, som 1842 var 41,304. De
leve meest af Handel, men have ogsaa mange Læder og Sæbefabriker, 
hvis Fabrikata staae meget høit og forsendes vidt og
bredt.

De Reisende kjørte ogsaa over i Forstæderne, og Tatarerne
førte dem med Beredvillighed ind i et af deres Bedehuse eller Medscheds.
Det var bygget af Træ og bestod af et Forværelse og en fiirkantet
Sal, der var simpel og reenlig, et Fortrin som i det Hele taget
udmærker Tatarernes Boliger. De Reisendes Førere trak deres
Tøfler af førend de traadte ind i Salen, men fandt sig dog i at
deres Ledsagere betraadte den med Støvler.

Friherre von Haxthausen, som i Kasan var tilstede ved en
tatarisk Gudstjeneste giver følgende Skildring af den:

I Mescheden fandtes hverken Stol eller Bænk, men kun en
Pult og et Slags Katheder eller en Prædikestol og i Midten
hang der en lille Lysekrone. I Forsalen stod alle Tatarernes Sko
i Række, thi de Troende betræde stedse barfodede Medsched. Vi kom
noget for silde; Klokkeren (Asantschi) havde sunget til Indledning:
„Bøier Eder I Troende, thi dette er Loven“, Mollahen (Præsten)
havde allerede endt sin paa Festdage sædvanlige Tale og Menighedens
Bøn var allerede begyndt. Da Loven forbyder de Troende at vende
sig om under Bønnen eller lade sig forstyrre ved Nogetsomhelst, saa
traadte vi ind, uden at Menigheden bemærkede det. Af Bønnen
saae vi naturligviis kun de ydre Tegn. Disse bestod i hyppig
Nedfalden, under hvilken de hævede begge Hænderne med Fladen
opad lige til Hovedets Høide, saaledes at Tommelfingeren berørte
den nederste Rand af Ørelappen. Derpaa faldt den Bedende paa
begge Knæ og satte sig efter orientalsk Skik paa de indaddreiede
Fødder. Fra denne Stilling kastede han sig nu ud paa Hænderne
og flog Panden imod Jorden. Mange bevægede med det samme
Læberne som om de ganske sagte udtalte den bekjendte Bedeformular:
„Gud er stor“<footnote><small>Denne Formel hedder paa Arabisk: <b>La illah he il allah, Meheme:
irasul üllah</b>, og den bliver altid udtalt paa Arabisk af alle 
Muhamedaner, Tyrker, Perser og Tatarer, som ellers ikke forstaae Arabisk.</small></footnote>. Alle havde Hovedet bedækket, men ikke alle havde
Turban paa. De, som havde Turban paa, løsnede under Bønnen
dens Ender saaledes, at de hang ned ad Ryggen. De fleste havde
Rosenkrandse, som de efter Bønnen gjemte i Turbanen. Bønnen
varede et Qvarteer og i den Tid kunde man hos mange tælle 66
saadanne Nedkastninger og Berøringer af Jorden med Panden. Der
herskede under Bønnen den dybeste Stilhed. Enhver Enkelt var
aldeles hensunken i sin Andagt og lod sig af Intetsomhelst forstyrre
deri. Denne stumme Forsamling af Mennesker, der kastede sig ned
for Guds Aasyn i dyb Andagt, i Haab og Anger, som følte sig i
deres Troes Eenhed, gjør et i Sandhed ophøiet Indtryk paa ethvert
uindtaget Gemyt! — Efter at den nævnte Tid var forløben, gav
Præsten et Tegn med et os uforstaaeligt Ord. Hele Forsamlingen
satte sig ned paa den tidligere omtalte Maade. Enhver bedækkede
Ansigtet let med begge de sammenlagte Hænder og holdt dem da
foran sig ligesom en opslagen Bog, hvori de synes at læse. Nu
begyndte Præsten høit at læse op af Koranen eller snarere at synge
af den. Melodien var særdeles eensformig, og vexlede kun i faa
Noder, Næse, Gane og Strube, Alt virkede med for at frembringe
de fremmede, forunderlige Toner. Denne Sang vedvarede, afbrudt
af en kort Bøn, som den ovennævnte, maaskee i 10 Minuter, derpaa
bad de Troende endnu nogen Tid, og Enhver bandt igjen sin
Turban op og forlod Medsched, saasnart han havde endt sin Bøn,
altsaa ikke alle paa eengang.

Efterat have seet Medsched vendte Humboldt og hans Ledsagere, 
bedækkede med tæt Støv, tilbage til deres Bolig. Kasans
Gader ere ikke brolagte, de vare tidligere ligesom mange andre
russiske Stæder belagte med Bjælker; men da Staden under Pugatscheffs 
Opstand 1774 blev stukken ibrand, brændte ei blot Husene,
men ogsaa Brolægningen, hvorved Branden forøgedes og Slukningen 
besværliggjordes<footnote><small>I Aaret 1842 blev Staden atter lagt i Aske. Den bestaaer af 4500
Huse, hvoraf 500 ere byggede af Steen, men de øvrige russiske Træhuse. 
Med Undtagelse af et Par Gader i Staden var alt det Øvrige
uden Brolægning. Plankerækken, der var lagt som Fortoug paa begge
Sider af Husene fremskyndte ogsaa denne Gang Brandens Udstrækning.</small></footnote>. Senere skulde Staden have været brolagt
med Steen, hvilket imidlertid ikke skete, fordi der ei fandtes brugbare 
Steen i Nærheden; dog vilde det være let, da Kasan staaer i
Forbindelse med store seilbare Floder, at skaffe Steen tilveie langt
borte fra og det uden betydelige Bekostninger og særdeles Besværlighed. 
Om Sommeren, naar Regnen længe er udebleven, er Støvet
utaaleligt, men om Efteraaret, naar det idelig regner, eller om
Foraaret, naar Sneen smelter, er det endnu værre med Snavset i
Gaderne, i Særdeleshed i de lavere liggende Dele af Staden, hvor
Vandet flyder ned fra de øvre Dele.

Kasan ligger under 55° 58′ Br., altsaa næsten under samme
Paralelkreds som Moskau, men 11½° østligere. Stadens Høide
over Havspeilet er kun 9 Toiser, hvilket er saameget mere 
overraskende som Berlins Høide er næsten 17 Toiser, uagtet den ligger
9 Gange nærmere ved Østersøens Kyst end Kasan ved den nærmeste
Deel af Iishavet. Paa den store Lombardiske Slette, der er en af
det Adriatiske Havs gamle Arme, ligger Domkirken Mailand 61
Toiser over Havfladen. Paduas Grund er kun 7 Toiser høi, men
Padua, som er beliggende i Slettens dybe Basin, ligger 6 Gange
nærmere ved Adriater Havet end Kasan ved Iishavet.

Da det Kaspiske Havs Overflade ligger næppe 13 Toiser
under Sortehavets Niveau, saa bliver der kun 22 Toiser tilbage
for Wolgas Fald fra Kasan indtil det Kaspiske Hav (en Afstand,
som Humboldt ansætter til 307 Sømile, idet han regner 20 
Sømile paa 1 Æqvatorialgrad og ansætter Flodens Krumning til ⅓).
Dette Fald er paafaldende ringe. Straßburgs Afstand fra Rhinens
Deling i Leck og Waal er kun ⅓ af Wolgas Længde nedenfor
Kasan og dog ligger Byen Straßburg 73 Toiser over Oceanets
Flade, hvilket er mindst 3 Gange høiere end Kasans Høide over det
Kaspiske Hav, saaledes som man har fundet det ved de hidtidige
barometriske Iagttagelser. Donauens Løb fra Ofen til det sorte
Hav er næsten lige saa langt som Wolgas nedenfor Kasan og dog
har Ofen en absolut Høide af 55 Toiser, hvilken er 6 Gange saa
stor som Kasans.

Kasans Middelaars Temperatur er 1.9 Hundrededelgrad, 
Vinterens — 13.7, Sommerens 17.6. Den høieste Kuldegrad var
i Aarene 1834-37 —29.5° og —30.2°, (den 13. Januar
og 10. Februar 1841 gik Thermometret endog ned til —38.7° C.); 
den høieste Varmegrad var 27.8° (den 18. Juni 1841: 34.8° C.).

145 Werster Sønden for Kasan (Brede 57° 59′ 20″), ligeledes 
paa den venstre Wolga-Bred liggede mærkværdige Ruiner af
Bulghar, de gamle Wolga-Bulgharers Hovedstad, hvilken de Reisende
maatte besøge, da de ere de ældste og største Ruiner, som findes i
Rusland. De indskibede sig derfor den 5. Juni om Middagen tilligemed 
Grev Polier paa et af de Vagtskibe, som seiler op og ned
ad Wolga, men medtoge dog paa en anden Baad deres Vogne for
at kunne vende tilbage over Land, da det vilde have varet forlænge
at seile imod Strømmen i Wolga. De seilede først nedad Kasanka
lige til Wolga, hvor de endnu havde den herligste Udsigt til Staden,
som hæver sig høist malerisk paa Skraaningen af Høiene, og paa
Wolga havde de nu igjen den samme behagelige Seilads som 
tidligere. Den mægtige Strøm var, som for kort Tid siden, bedækket
med store Skibe; men den gunstige Vind havde lagt sig, og de
havde alle trukket deres Seil ind. De bleve førte imod Strømmen,
hvilket ikke kunde skee paa sædvanlig Maade, da der paa Wolgas
høie, steile Bred ikke fandtes nogen til Trækningen indrettet Sti,
men Skibsmandskabet maatte varpe dem frem. Dette møisommelige
Arbeide gjentoges paa alle de Skibe, som de Reisende seilede forbi;
men heller ikke de havde nogen Vind, kun ved Hjælp af Aarer
kunde de komme fremad og brugte paa denne Maade til Seiladsen
Eftermiddagen, Natten og den følgende Dags Formiddag.

De landede først henimod Middag. Ved Strandbredden ventede
allerede Bønderne fra den russiske Landsby Bolgary med de bestilte
Heste for at bringe dem videre. Vognene bleve udskibede og man kjørte
til Landsbyen, som ligger paa og ved den gamle Stads Ruiner,
ni Werster fra Strandbredden. Et smukt Bustads bedækker den
lave Egn, der her, som overalt, danner Wolgas venstre Bred og
først senere hæver sig til det høiere Plateau, hvorpaa Bolgary 
ligesom ogsaa Kasan ere byggede. I Landsbyen fandt man Alt i
Bevægelse. Hele Befolkningen var kommen de Reisende imøde og
ventede paa dem. Mændene, Qvinderne og Børnene vare deelte i
forskjellige Grupper. I Spidsen for dem stode Landsbyens Ældste,
som efter russisk Skik rakte Humboldt Salt og Brød til Tegn paa
deres Ærefrygt.

De vigtigste af de gamle Ruiner findes indenfor en med Grave
omgiven Vold, der danner en langagtig Oval og hvis Omfang er
omtrent 7 Werster. Volden mangler paa den nordlige Side; men
her findes en bred moradsig Dal, der strækker sig fra Øst til Vest ned
mod Wolga, og som maaskee tilstrækkeligt har dækket det gamle Bulghar
fra denne Side. Paa Skraaningen indenfor Volden ligger Landsbyen 
Bolgary, hvis anseelige Steenkirke findes paa den østlige Side,
medens Ruinerne ligge adspredte i det øvrige Rum. Af disse ere
især to Taarne og to Bygninger mærkværdige. Det høieste af
Taarnene ligger tæt ved Landsbykirken; det er aldeles cylinderformigt 
og kun Grunden ottekantet; paa denne findes en Dør, og
naar man kommer igjennem den gaaer der en Steenvindeltrappe op
igjennem Taarnet. Denne fører til den øverste Flade, som i den
nyere Tid er bleven bedækket med et Trætag. Taarnets Høide indtil
Taget er 72 Fod og Omfanget forneden 80 Fod. Det andet Taarn,
som ligger 300 Fod Sydost for det første, er mindre, men ellers
af lignende Skikkelse.

Af de to nævnte Bygninger ligge der een, som Bønderne kalde
Domhuset eller „det sorte Huus“ (<b>tschornaja palata</b>) saa temmelig
paa Midten af Volden. Den har holdt sig godt. Grundfladen er
en Qvadrat paa 24 Fod og Høiden omtrent 38 Fod. Den bestaaer
af tre Etager med Aabninger til Døre og Vinduer, den øverste er
lille og ottekantet og ovenover den findes en halvkugleformig Kuppel
med en ottekantet Aabning i Midten. Paa Ydersiden af Bygningen
opdager man endnu rundtomkring Levningerne af flere smaa Gemakker,
som hverken synes at have staaet i Forbindelse med hverandre eller
med Hovedbygningen.

Den anden Bygning, som findes omtrent 600 Fod sønden for
den nævnte, synes at have været et Bad. Landsbyens Beboere
kalde den „det hvide Huus” (<b>bjelaja palata</b>). Den største Længde
fra Nord til Syd er omtrent 82 Fod, dens Brede ved den nordlige 
Ende 36 Fod, ved den sydlige 25 Fod. I det Indre kan
man endnu gjenkjende to Værelser: det ene har Form af en Qvadrat, 
det andet af en Rektangel. En lille Dør fører fra det sidste
til det første, som er særdeles mærkværdigt ved sin Indretning. Det
har nemlig i hvert Hjørne et fiirkantet Kammer, saaledes at der i
Midten kun bliver en bred Korsgang, som faaer sit Lys gjennem en
ottekantet Aabning i Midten af en Kuppel, som findes lige over
Korsgangen. Fire andre smaa Kupler findes over Kamrene og de
have ligeledes i Midten en ottekantet Aabning, men ere tildeels
styrtede ned, og Gulvet bedækket med Gruus. Disse Kamre
have Vægge prydede med velconserverede Arabesker og staae ved
Døre i Forbindelse med Korsgangen. Kanaler, som løbe hen
under Korsgangens Gulv, Spor af Vandledninger paa Væggene, i
hvilke der ogsaa findes Rester af Jernrør, lade ingen Tvivl tilbage
om Bygningens Bestemmelse. — Alle de her beskrevne Bygninger
ere af tilhugne Steen, deels Sand- deels Kalksteen.

Man finder saavel inden- som udenfor Volden en Mængde
Levninger af Bygninger, som have holdt sig mindre godt og som
tildeels ere bedækkede med Gruus og Græs. Destoværre blive de
stedse ubetydeligere, da Bønderne bruge Stenene fra de gamle Mure
til deres Bygninger, — ogsaa Landsbyens Kirke er opført alene af
Steen fra den gamle Stad og af de i Omegnen fundne Gravstene<footnote><small>Det vilde være et stort Tab, hvis disse gamle Mindesmærker fra 
Fortiden ganske bleve tilintetgjorte. Allerede Erdmann savnede mange
af de Oldtidslevninger, som Pallas og Lepechin 48 Aar tidligere havde
beskrevet.</small></footnote>. 
Da der i Nærheden ei findes Steen, der ere brugelige til
Bygning, og de derimod med Lethed kunne tages fra Ruinerne saa
er unægtelig Fristelsen stor. Under Ruinernes Gruus finder man
endnu ofte Sølv- og Kobbermønter, Kobberringe, Ørenringe og andre
Gjenstande, som Bønderbørnene falbød til vore Reisende. I en af
de gamle Bulgharers Bygninger skal der ligge flere tatariske Helgene
begravede, hvorfor de Troende endnu gjøre Valfarter til disse Ruiner.
Medens saaledes de Reisende toge Ruinerne i Øiesyn, saae de en tatarisk
Præst, som foran flere af dem forrettede sine Andagtsøvelser, hvilke
bestode i Opramsen af Formularer tilligemed hyppige Bøininger af
Legemet, uden at han i mindste Maade lod sig forstyrre ved de
Reisendes Nærværelse. Da Ruinerne ligge temmelig fjernt fra 
hverandre, kjørte man paa smaa Vogne fra den ene til den anden.
Dette benyttede Præsten sig af, han satte sig med de Reisendes 
Tilladelse paa en af deres Vogne og kjørte paa denne Maade til alle
Ruinerne, idet han stedse indrettede det saaledes, at han altid var
færdig med sine Andagtsøvelser, førend de Reisende havde tilendebragt
deres Besigtelse.

Bulgharerne dannede allerede i det 7. Aarhundrede et uafhængigt 
Folk, som boede paa Østsiden af Wolga og hvis Land strakte
sig fra Suras Indløb i Wolga og ligetil det Kaspiske Hav. De
levede i evig Krig med Russerne og foretoge Udvandringer til
det sorte Hav og den sydlige Bred af Donau. Deres Navn fik
de af Wolga, hvis Bred de beboede. Oprindeligt hørte de til
den store finske Stamme, men blandede sig snart med Slaver og
Tyrker, og bleve Tid efter anden til Tyrker ved Wolga og til Slaver
ved Donau. Bulgharernes Rige blomstrede især mod Enden af det
12. Aarhundrede, efter hvilken Tid det led meget ved de 
mongolisk-tatariske Folkeslags Indfald, indtil endelig Batu-Cham, en Sønnesøn
af Dschingis-Chan i Aaret 1236 fuldstændigt overvandt det og
indlemmede det i det kaptschakiske Rige. Dschingis-Chans 
Efterkommere, som Russerne kaldte „den gyldne Hordes Chaner“, valgte
Bulghar til deres Sommerresidens og Serai ved Nedre-Wolga til
Vinterresidens. Mod Enden af det 17. Aarhundrede blev det 
kaptschakiske Rige erobret og ødelagt. Serai blev lagt i Ruiner.
Bulghar synes imidlertid at være sluppen for en fuldstændig 
Ødelæggelse, som den først senere led ved den russiske Storfyrste Iwan
Wassiljewitsch.

Flere arabiske Skribenter ere enige om at nævne en høist
besynderlig Skik i Bulgharernes Land, den nemlig, at alle særdeles
kloge Folk bleve<sp> hængte</sp>! Om dette skete af politisk Mistillid eller,
som Ahmed Tusy formoder, fordi særdeles kloge Mennesker skulde
være værdige fremfor Andre til tidligt at tjene Gud Herren, staaer
her uafgjort. Landets Klima var tidligere meget raat. I Midten
af det 12. Aarhundrede, fortæller en daværende Reisende, at 
Jordbunden i Bulgharien selv om Sommeren ei var fri for Snee.
Efter en anden Beretning kjørte man i Aaret 1332 med Slæder,
der vare forspændte med Hunde, fra Bulghar til Ingrien, saaledes
som nu i det nordlige Siberien.

Da man kun har saa mangelfulde Efterretninger om de gamle
Wolga-Bulgharer, afgive de i Bulghars Ruiner fundne Mynter og
Gravstene vigtige Bidrag til Folkets Historie. Mynterne have kun
undertiden Indskrifter, som da ere arabiske, de fleste ere imidlertid
mongolske og stamme fra det 13. til 15. Aarhundrede. Kun sjældent
findes der ældre Mynter. En smuk og talrig Samling af Mynter,
fundne i Bulghar, kunde Humboldt takke Professor Fuchs i Kasan
for. Den er indlemmet i det kongelige Museum i Berlin. Af 
Indskrifterne paa Gravstenene lod Peter den Store, da han i Aaret
1722 besøgte Bulghars Ruiner, tage Afskrifter og lod dem oversætte; 
han har paa denne Maade bevaret for Efterverdenen 50 Indskrifter; 
thi Gravstenene selv ere nu næsten alle anvendte til Bygningen 
af Landsbyen Bolgarys Kirke. Blandt Indskrifterne findes
27 i det tyrkiske, 20 i det arabiske og 3 i det armeniske Sprog.
De indeholde alle et Sprog af Koranen f. Ex.: „Han er den
Levende, der aldrig døer o. s. v.; den Afdødes Navn, hans Stamme,
sædvanlig ogsaa en Velsignelse over ham og Dødsaaret. De fleste
ere over Mænd, kun saa over Qvinder.

Aftenen var imidlertid rykket frem, medens de besaae Ruinerne
af Bulghar, og de maatte skynde sig tilbage til Kasan, da de der
bleve ventede til et Middagsmaaltid. Efter at have indtaget nogle
Forfriskninger brød de derfor op, og ved den Maade, hvorpaa
man reiser i Rusland, kunde de beregne, at de vilde indtræffe til
rette Tid i Kasan. Men allerede i Staden Spask, hvorigjennem
de kom om Natten bleve de opholdte nogle Timer af et Uveir, som
ledsagedes af et heftigt Regnskyl, og et endnu større Ophold led de,
da de kom til Kama, som de skulde passere. Kama er Wolgas
betydeligste Biflod paa dens venstre Side og næsten af større 
Betydning end Oka. Den flyder længe langsmed Vestsiden af Ural,
optager for største Delen de paa denne Side af Bjergryggen 
udspringende Floder og voxer derved til en betydelig Strøm. Nu var
den desuden ved Foraarsvandet opsvulmet til en saadan Brede at
man brugte fulde syv Timer, for at naae til Kredsstaden Laischeff
paa den anden Bred.

Denne Stad, som tæller 290 Indvaanere, er beboet af
Tatarer, ligesom ogsaa de nærmest liggende Landsbyer. De drive
en betydelig Handel, da Saltet fra Solikamsk og Urals Producter,
som gaae med Strømmen nedad Kama, her maae lodses om i andre
Skibe, i hvilke de gaae opad Wolga mod Strømmen. De Reisende
tøvede i en Tatars meget reenlige Bolig, medens de indtoge Frokost
og Middagsmad og tilbagelagde nu de 58 Werster til Kasan i
næsten utrolig kort Tid; thi alle Tatarerne have mange og gode
Heste og de kjøre i Reglen endnu hurtigere end Russerne. Saa
hurtig vare vore Reisende endnu aldrig blevne befordrede. Her
kom ogsaa den gode Vei til Nytte, som førte gjennem en Skov af
Løvtræer og over dyrkede Marker. Fire Werster fra Kasan kom de
forbi det yndigt liggende Kloster Jerusalem, hvor Erkebispen residerer,
og snart derpaa indtraf de i selve Kasan Kl. 9 om Aftenen, men
altfor sildigt for det bestemte Middagsmaaltid, som nu maatte opsættes
til næste Dag.

Medens Humboldt og hans Ledsagere den følgende Dag forbleve 
i Kasan, afreiste Grev Polier om Formiddagen, for saa hurtigt
som mueligt at komme til sine Godser i Perm, hvor man skulde
mødes. Det syntes ogsaa hensigtsmæssigt at reise hver for sig til
Perm, da et saa stort Reiseselskab let paa Stationerne kunde have
fundet for faa Heste. Humboldt benyttede Formiddagen til at
bestemme Magnetnaalens Inclination i Kasan. Han iagttog den i
Nærværelse af Hr. von Mussin-Puschkin og Hr. Soimonoff og fik
ved denne Leilighed af den Første det Løfte, at der i Kasan skulde
blive bygget et eget magnetisk Observatorium, et Løfte hvis 
Opfyldelse ikke lod vente længe paa sig.

Under de Reisendes Ophold i Kasan havde de Leilighed til at
lære at kjende Saban, en landlig Fest hos Tatarerne, som de aarlig
feire, naar de have saaet deres Sæd. De forsamle sig da hver
Eftermiddag en heel Uge igjennem paa en Eng, der ligger nogle
Werster fra Staden og fornøie sig med alslags Leg og gymnastiske
Øvelser, som mest bestaae i Bryden og Løben. Hr. von Mussin-Puschkin 
førte de Reisende derhen om Aftenen, og dr traf Legene
i fuld Gang. Mændene havde dannet en Kreds, hvor Brydningen
gik for sig. Kæmperne havde afkastet deres sædvanlige Overklædning,
slynget deres Belte om Modstanderens Ryg og søgte nu ved Hjælp
af Beltet at hæve ham i Veiret og kaste ham om. De bøiede 
Forkroppen over imod hinanden, holdt Beltet ganske kort, saaledes, at
de til samme Tid kunde faae fat i Modstanderens Underklædning
ved Ribbenene og trængte sig i denne Stilling frem og tilbage
under forskjellige Bestræbelser for at naae deres Maal, hvilket ofte
kun efter lange Pauser lykkedes dem. I Almindelighed faldt begge,
men den som holdt den anden fast paa Jorden, havde seiret og blev
belønnet med de Omkringstaaendes Jubel og med smaa Foræringer,
som de rigere Tatarer uddeelte. Kun den Overvundne forlod dog
Pladsen; Seirherren blev og udfordrede en anden, og naar han
havde overvundet denne, da en tredie, indtil han selv blev beseiret
af en ny Kæmper. De sildigere Tiltrædende havde naturligviis et
lettere Spil fordi Seirherren blev meer og meer træt; dog faae de
Reisende En, der overvandt tre Andre og først laa under for den
fjerde.

Efterat disse Øvelser havde varet noget, begyndte Væddeløbene 
tilhest og tilfods. De Kæmpende bleve sendte nogle Werster 
bort og løb til et bestemt Maal; ogsaa her blev Seirherren 
lønnet med Foræringer. Fruentimmerne vare ogsaa tilstede,
men holdt sig stedse i nogen Afstand fra Mændene. De rige Tatarer
havde ladet opslaae Telte og beværtede de Reisende med alleslags
søde Sager, med tørre Abrikoser fra Buchara, Pinienødder, Thee og
Kumis eller gjæred Hoppemælk, som de Reisende her drak for
første Gang. Den er syrlig og fed og afgiver en ligesaa forfriskende
som nærende Drik.

Denne af Kirgiserne og andre Nomader saa yndede Drik bliver
omtalt nærmere hos en russisk Skribent, <b>Dr.</b> Dahl: Tilberedningen
af Hoppe-Kumis er meget simpel. Den nymalkede Mælk bliver
heldt i en gjennemrøget Sæk eller Læderflaske, der er gjort af
Hestehud. I Flasken stikker et langt Riis, hvormed den bliver pidsket
og bringes derved i stærk Skum. Gjæringen bliver saaledes 
vedligeholdt og tillige blandes der megen atmosphærisk Luft i Mælken.
Det er Skik og Brug, at enhver Fremmed, som træder ind i Teltet
ligesom til Velkomst griber efter Riset og Flasken, der staaer tilhøire
for Indgangen og bevæger det op og ned. Den friske Mælk bliver
hver Dag heldt i Læderflasken og bliver paa nogle Timer suur, da
Kumis kun tilberedes om Sommeren. Den indeholder meget Sukker,
men kun lidet Ost og Smør. Af Ostestoffet viser der sig næsten
slet intet, da Mælken, selv efterat være bleven suur, ikke bliver
tykkere. Tilberedelsen af Kumis bestaaer i, at den syrlige Gjæring
tilintetgjøres ved den bestandige Røren om. Saasnart Gjæringen
begynder, er Drikken færdig og den bringes flere Mile tiltorvs i
Byerne samt medtages paa Reiser. Tilberedelsen og andre Omstændigheder 
gjør, at den er meget forskjellig, snart lidt suur, ofte endog
meget fordærvet, men undertiden meget sød og stærkt skummende.
Den ægte Kumis maa være stærk syrlig, noget sødlig, dertil pirrende
og rive paa Tungen. Ved Nydelsen har den en ubehagelig Lugt
og Eftersmag for Mange, hvilket tildeels kommer af den tilrøgede
Læderflaske; dog vænner man sig let til den, især naar man er
meget tørstig første Gang man drikker den, og strax nyder meget af
den. Efter stærk Bevægelse er den meget behagelig og vederqvægende,
og har man engang vant sig til dens eiendommelige Lugt og Smag,
saa foretrækker man ikke let nogen anden Drik. Den er meget 
forfriskende og dæmper endog Hunger, uden dog at være mattende eller
betage Madlysten. Den har ogsaa den særegne Egenskab at den
aldrig overfylder og hvormeget man end drikker af den, føler man
sig dog let og vel. Dens berusende Egenskab er forskjellig efter
Tilberedelsen. Jo mindre suur den er og jo mere den skummer,
desto videre er Viingjæringen skreden frem; dog er dens berusende
Egenskab kun ringe og Virkningen gaaer snart over uden at være
desværlig eller ubehagelig. De, der beskrive denne Drik som stærkt
berusende forvexle den vistnok med det Brændeviin, som Kalmukkerne
tilberede af Hoppemælk og andre Tilsætninger. Selv for Syge og
Børn er Drikken gavnlig. Nomaden kunde neppe leve uden den
paa Grund af hans særegne Naturforhold. Den er alle Menneskers
Drik fra Pattebarnet indtil den seneste Alder, en Vederqvægelse for
Oldinge og Syge. De Nomader, der have taget fast Bopæl, tilberede 
i Mangel af denne deres<sp> Airan</sp>, som er syrlig og pidsket
Komælk fortyndet, men det er en saa slet Erstatning, at den kun
nydes, fordi man er vant til en hvid syrlig Drik. Om Vinteren
og om Sommeren paa Reiser skrabe de i varmt Vand stærkt saltet
Ost, som sædvanlig er af Faaremelk, undertiden blandes noget Meel
i og det bruges da istedenfor Airan. Naar man stadig nyder ægte
Hoppemelk viser Virkningerne heraf sig allerede efter 8 Dages Forløb
og bestaae i, at Legemet næres godt, Kræfterne tillage og man
nyder et almindeligt Velbefindende, samt aander lettere, Stemmen
bliver renere og Ansigtsfarven mere blomstrende. Om Vinteren faae
Nomaderne et udmarvet Udseende, indfaldne Øine og stærkt fremtrædende 
Kjæbebeen, men seer man dem om Foraaret igjen, saa
kjender man dem næppe, saa kjærnesundt er deres Udseende blevet.
Man maa næsten betvivle, at nogen anden Næring end Kumis vilde
være gavnlig for Nomadens svækkede Legeme efter Fasten og efter at
have nydt den knappe Kost om Vinteren. Særdeles velgjørende
synes den at virke paa chroniske Brystonder. Vift er det, at der
sjældent forekomme hos Kirgiserne Tæring, Brystsvindsot, ligesaalidt
som Brystbetændelse, og hos Oldinge ingen Astma eller Brystvatersot. 
Af Lungesvindsot finder man hos Kirgiserne neppe et eneste
Tilfælde.

Et ægte national-tatarisk Huusvæsen findes ikke mere i Kasan.
Ogsaa dette Folk er allerede berørt af den europæiske Cultur. 
Friherre von Haxthausen, som flere Aar senere besøgte to velhavende
tatariske Kjøbmænd i Kasan, fandt aldeles europæisk Meublement i
Værelserne. Sophaer istedetfor Divaner, Stole, Borde, Glasskade
med meget smukt chinesisk Porcellain og 2 Speile paa Væggen, alt
saa smagfuldt som hos os for 20 eller 30 Aar siden. En herlig
persisk Porcellains-Vase af høist eiendommelig Form stod paa et
Sidebord. I et af Glasskabene stod en Steenskaal, hvorpaa var
Sprog af Coranen. Et Medlem af Familien, som havde gjort en
Valfart til Mekka, havde bragt den med derfra, og den blev holdt
høit i Ære. Foran Vinduet stode Blomsterpotter med blomstrende
Oranger, Figner, doppelte Palmer og smaa Blomster. Paa Væggen
hang en persisk Sabel (Schaschka) og en Dolk i Skeder, fom vare
overtrukne med de Huder, som alene Bucharerne forstaa at tilberede.
Paa et Bord laa en Kalender i Form af en Dyrekreds, en Coran
i det arabiske Sprog, en anden i tatarisk Oversættelse og nogle
tatariske Bønnebøger. Endeel af Gulvet var bedækket med et mørkt
persisk Tæppe og ligeoverfor Døren var der paa den hvide Væg
skrevet et Vers af Coranen med store sorte Bogstaver. Dørene var
beklædte med grønt Saffian, som var indlagt med alleslags Figurer
dannede af røde Saffians Strimler og Messingsøm.

Man lod ogsaa den Fremmede kaste et Blik ind i det tilstødende 
Sovekammer. Langs med hele Vinduesiden var der en 6 Fod
bred Bænk, der tjente hele Familien til fælleds Sovested. Puder,
Tæpper, Madratser og Overdyner vare opstablede i et Hjørne næsten
lige til Loftet. Tatarerne holde meget af at ligge blødt og tildække
sig med Fjederdyner ligesaa stærkt som Nordtydskerne. Den indre
Indretning af Huset kunde man ikke nærmere undersøge, da Qvinderne 
vare der og det ei tillodes at see dem; Nysgjerrige smuttede
disse flere Gange tilslørede forbi de aabne Døre, men kom ikke
nærmere.

De nuværende velhavende Tatarers Dragt bestaaer af en lille
rund Kappe (Kollabusk), som slutter tæt til den ragede Pande og
for det meste er rigt broderet med Guld; hvide Bomuldsbeenklæder,
(Slan) der ere meget rigelige, bæres i brogede Saffiansstøvler uden
Saaler. Ovenover disse trækkes Tøfler med lav Kant (Baschmak)
eller Skoe af sædvanligt Læder, som man endog beholder paa i
Værelset, saa at de nævnte Støvler paa en Maade kuune betragtes
som Strømper. Skjorten (Kulmank) er mest af Linned og lader
Halsen aaben og blottet. Over denne bæres der en Slags Kjole
eller Livstykke (Arschaluck) af stribet Silketøi, som er knyttet foran
med Sløifer, naaer lige til Knæene og er opbunden med en Kuschak
(Belte eller Shawl); ovenover den igjen kommer en aaben, lang
og vidtflagrende Frakke, som vores Slobrok, der i Almindelighed
er af lyse Farver, sjælden sort som hos de polske Jøder. Dette er
en velhavende Kjøbmands Costume. De tatariske Bønder, Kudske og
Haandværkere bære over den simple lille Kappe en spids, hvid 
Filthat uden Kant og istedetfor den vide aabne Frakke en lang Skjorte,
der er broderet om Halsen og paa Ærmerne; dertil mest blaa
linnede Strømper og Sandaler med Filtsko. Kun ved høitidelige
Leiligheder bære de Turban, som dannes ved at sætte oven paa den
lille Kappe en spids høi Felthue og uden om denne vikle et fiint
hvidt uldent Shawl, saaledes at Spidsen af Huen stikker frem.

De Kasanske Tatarer høre efter deres Legemsdannelse og aandelige 
Anlæg til de ædlere Folkeslag. Ansigtet er ovalt, Øinene sorte
og levende, Næsen ædelt bøiet, Munden siin, Tænderne fortræffelige
og Ansigtsfarven hvid og rød, ligesom hos den kaukasiske Race. De
ere af Middelhøide, slankt byggede men sjeldent corpulente. Alle
deres Bevægelser ere smidige, skjønne og ofte ædle. Qvinderne ere
smaa og stedse vansirede med Sminke.

Tatarerne have høie Aandsanlæg, men Islamismen tillader kun
til en hvis Grad deres Uddannelse. Deres Skoler ere gode, og
næste alle kunne læse, skrive og regne paa det russiske Regnebrædt
ja de have endog en Literatur<footnote><small>Det tatariske Sprog indtager i Orienten den samme Plads som det
franske i Occidenten. Mod Østen fra Persien indtil China, mod Vesten
gjennem alle tyrkiske Lande, ja endog i Tunis, kan man gjøre sig 
forstaaelig i dette Sprog. De omvankende armeniske Digtere, Improvisatorer, 
som synge deres lange Heltedigte i Persien, digte alt i det tatariske Sprog.</small>
</footnote> og Koranen bliver ivrig studeret.
Der findes ogsaa nogle høiere Skoler, hvor der bliver lært Arabisk
og Persisk. Deres Præster dannes mest i Gargali, 2 Mile fra
Orenburg, hvor der findes en berømt tatarisk Skole. Mange gaae
ogsaa til Buchara, som de paastaa er Sædet for stor Lærdom.
Overhovedet er der mange Forbindelser med Buchara<footnote><small>Man seer ofte buchariske Kjøbmænd i Kasan. De kjøbe der gjerne
tatariske Qvinder, mest Piger paa 12 til l3 Aar.</small></footnote>, vedrørende
Handel og Religion. Den religiøse Forbindelse har den russiske
Regjering søgt at afskiære dem, ved at udnævne en Mufti i Ufa og
derved danne et muhamedansk-geistlig Middelpunkt, som skulde 
anbetroes den hele geistlige Jurisdiction over alle Muhamedaner i Riget.

Tatarernes Charakteer er høist elskværdig. De ere omgængelige, 
ærekjære, venlige, troskyldige, ordentlige og reenlige. Imod
Russerne hersker der endnu gammel Uvillie og stor Mistro, dog ere
de ærbødige og lydige imod Regjeringen. Imod Fremmede, især
Tydskere, ere de aabne, hjertelige og gjæstfrie. De ere elstværdige i
deres Familieliv og opdrage deres Børn meget godt. Deres Levnet
er i Reglen moralsk. Præsterne øve i denne Henseende en stræng
Censur, som gaaer saa vidt, at de nægte en ærlig Begravelse, naar
der er begaaet aabenbare Forbrydelser. Denne Straf har Tataren
den største Frygt for.

I de tatariske Landsbyer er det sjældent, at en Mand har meer
end een Kone. I Stæderne forekommer det oftere, især blandt de
velhavende Kjøbmænd, men mere end to Koner have de sjeldent.
Konerne blive kjøbte og der betales for dem en Kalim, der selv hos
Bønderne ofte stiger til 500 Sølvrubler. Kan en Mand overbevise 
sin Kone om Ægteskabsbrud og derfor forstøder hende, faaer
han Kalim tilbagebetalt.

Tatarerne paa Landet ere meget flittige Bønder og fortræffelige 
Bivogtere. De ere næsten alle personlig frie; dog findes der
blandt dem nogle Mursas (en indfødt Fyrstefamilie) som Czar Iwan
Wassiljewitsch har skjenket nogle Landsbyer. Disses Indvaanere ere
Livegne, dog skal Livegenskabet være meget indstrænket og mildt,
hvilket er begrundet i Landets Sæder.

Deres Næringsmidler ere især Kjødspiser. De skye Svinekjød
fordi Koranen forbyder det, derimod er Hestekjød for den simple
Tatar en stor Lækkerbidsken. Honning og Mælk holde de meget af,
og af Honning tilberede de god Mjød. De Fornemme drikke megen
Thee, og da en stor Deel af Theehandelen er i deres Hænder, saa
drikker man hos dem de fortræffeligste Sorter.

Angaaende Ordet Tatars egentlige Betydning bemærker Humboldt. 
I det russiske Rige gjælder Benævnelsen „Tatar“ stedse om
en tyrkisk Stamme, i hvilken man ikke maa søge en mongolsk
Ansigtsdannelse. Tatarerne paa Krim, i Kasan og Tobolsk høre til
den saakaldte kaukasiske Stamme. Tatarerne ere Tyrker, men
hos asiatiske Skribenter tilhørte Navnet Tatar oprindelig 
Mongolerne. De mongolske Erobringer foranledigede, at man 
agtigen anvendte paa den smukkere tyrkiske Stamme Ordet Tatar,
hvilket betegnede Mongolen (Moho, Mongu). De Chaner, som efter
Dschingichanidernes Riges Udstykning herskede i Kasan, Astrakan og
paa Krim, kaldtes Tatarer; deres Undersaatter og Armeen var for
største Delen Tyrker. Selv antog de snart det tyrkiske Sprog, og
derved opstod den Brug at overføre Benævnelsen Tatarer fra 
Hersterfamilien til de beherskede Tyrker. Naar man hos os saa ofte
taler om tatariske Ansigtstræk, og derunder forstaaer en vis Skjævhed
i Øiet, og noget Opstaaende af Kindbenene, saa lader dette Udtryk 
sig retfærdiggjøre ved den gamle Identificeren af Mongoler og
Tatarer; men Tatarerne i det russiske Rige have som Tyrker en
kaukasisk, den indo-germaniske Stamme lignende Ansigtsdannelse, og i
ovennævnte Betydning af Ordet see Tatarerne i Kasan og Tobolsk
ingenlunde tatariske ud, det vil sige: de ligne ikke de mongolske 
Stammer, Kalmukker, Sungarer, Torguter og Buræter.

Den 9. Juli fortsatte Humboldt og hans Ledsagere deres
Reise. Fra Balconen, der var paa Bagsiden af Bygningen kastede
de et Afskedsblik over den tilstødende Have og Byen, som man 
herfra fortræffeligt kan oversee, og toge Afsked med Professor 
Soimonoff og andre Venner, som de om Morgenen havde opsøgt.

Deres næste Maal var Staden Perm, som ligger 574 Werster
fra Kasan. Veien er paa de første Stationer fra Kasan ret 
behagelig og gaaer tildeels igjennem en smuk Skov af Popler, Eg og
Lind, dog er den yderst sandet. Ved Arsk, den anden Station fra
Kasan, kom man derimod paa en fast, frugtbar Leerbund, som vedblev
hele Dagen, og paa hvilken Tatarerne, der ogsaa her beboe de 
omliggende Landskaber, befordrede de Reisende med sædvanlig Hurtighed.

Paa denne Vei saae man for første Gang en Transport af
Forviste, som sendtes til Siberien. Den bestod af Koner og Piger,
omtrent 60 til 80 i Tallet. De gik frie og vare altsaa mindre
Forbrydere; større Forbrydere, som de Reisende senere mødte, gik
paa begge Sider af et langt Toug, til hvilket de vare fastgjorte ved
den ene Haand. Enhver saadan Transport bliver eskorteret af
Baskirer. Disse ere tilhest, bevæbnede med Landse, Pil og Bue og
ere noksom bekjendte gjennem Afbildninger og Beskrivelser ved deres
spidse Huer, smudsige Kapper og deres særegne Ansigtsdannelse,
hvori de allerede nærme sig Kalmukkerne. Paa alle Stationer af
Hovedlandeveien til Siberien er der paa omtrent hver 30 Werster
bygget Træhuse, der ere omgivne med Palisader, i hvilke de 
Bortsendte (saaledes kalder man i Rusland de til Siberien Forviste),
tilbringe Nætterne og holde Hviledag hver 4. Dag. Den hyppige
Sammentræffen med disse gjør just ikke Veien til Siberien behageligere; 
forøvrigt behandles de ikke slet, saavidt Professor Rose kunde
see. Stationerne ere heller ikke for lange; men Veien bliver dog
meget besværlig, da den er saa overordentlig lang.

En engelsk Reisende, Ch. H. Cottrell, som 1840 besøgte
Siberien og traf en Transport fra Moskau paa 80 Dømte, skildrer
den paa følgende Maade: Efterat Eskorten har forberedt alt til
Opbrud og Fangerne have indtaget et dygtig Maaltid af Brød,
Suppe og Brændeviin blive de ordnede til Marschen og tiltræde
med Trommehvirvel deres Reise under Bedækning af Soldater, der
commanderes af en Officcer, som bliver afløst hver Dag. Fra
Fængslet bliver de Dømtes Tog betydelig forøget med de Slægtninge, 
som ledsage dem, noget som altid tillades, og de af disse,
som have Raad dertil, kunne da istedetfor at gaae med ringe 
Bekostning forskaffe sig en „<b>abooz</b>” eller Slæde. Lænkerne selv paa de
forvorpneste Forbrydere veie kun 1 Pund. De Fangne kunne selv
vælge om de ville have dem om Hænderne eller om Benene, og de
blive lænkede to og to sammen. De foretrække sædvanlig at have
Hænder og Arme frie. Den første Dag gaae de kun 4 Timer,
senere retter det sig efter Afstanden mellem de Landsbyer, i hvilke
de overnatte, dog gaae de aldrig over 6 til 7 Timer. Da vi selv
fulgte hele den Vei, som de i Almindelighed vandre, saa kunne vi
bevidne, at jo længere de komme frem, desto bedre Herberg faae de.
Der findes i hver Landsby et Huus, som udelukkende er bestemt for
Fangerne, og det er stedse det bedste i Omegnen. Det lille Pengebeløb, 
de erholde til deres daglige Underholdning, skyde de sammen
og forøge det med de milde Gaver, som de faae as Indvaanerne
i de Stæder, de komme igjennem. Kjøbmændene og de rigere
Kræmmere offre aarlig store Summer paa dem, og i Siberien
blive disse Dømte, som man slethen kalde „Nesttschastni ludi“ (ulykkelige 
Folk) ofte underholdte alene ved de Indfødtes Goddædighed. —
Cottrell forsikkrer, at han er overtydet om, at de, som opføre sig
godt paa Veien, i Almindelighed blive godt behandlede. Da imidlertid 
den Officeer, som har Overopsynet, kun følger med een Dagsreise, 
kan det vel hænde sig, at de nu og da falde i Hænderne paa
en følesløs og tyrannisk Mand.

Det var sildigt om Aftenen, da vore Reisende kom til Kredsstaden 
Malmysk. Postmesteren, i hvis Bolig de toge ind for at
lave Thee, gjorde dem opmærksom paa en Mængde Knokler og Tænder 
af Mammuthdyret, som han havde ladet ligge deels i sit Værelse,
deels foran sit Huus, og som alle vare blevne fundne ved Bredden
af Wjatka, nær ved hvilken Malmysk ligger.

Staden Malmysk hører ligesom den tidlige Station Jænjulowskaja 
til Gouvernementet Wjatka. Dette Gouvernement danner
paa den Strækning, paa hvilken Landeveien til Siberien 
gjennemskiærer det, en med Skov bedækket Høislette, der hæver sig indtil
800 Fod. Paa denne udspringer en Mængde Floder, der falde i
Kama og Wjatka, hvilke ligesom indfatte dette Plateau. Disse 2 Floder
udspringe nær ved hinanden, og løbe i Begyndelsen nord paa
i parallel Retning, indtil deres Løb krummer sig, og Kama optager
Wjatka 120 Werster sydost for Malmysk. Floderne i dette District
ere særdeles fiskerige, og Støren i Tschepza, en af Wjatkas Bifloder,
er meget berømt i denne Egn.

Skovstrækningen, som bedækker dette Plateau, bestaar især af
Gran og Fyr (<b>pinus abies</b> og <b>sylvestris</b>), hvis Stammer sjældent
ere udmærkede eller store, i det Mindste ikke i Nærheden af Landeveien. 
Hvide Birke i Fyrreskoven, smukke grønne Lindetræer, der
vare smaa og buskagtige, tilligemed vilde Rosenbuske, som i yppig
Fylde blomstrede ved Siden af Veien, dannede undertiden forbausende
skjønne Grupper. Dog vare deres Former i botanisk Henseende
aldeles de samme, som man finder i Nærheden af Berlin. Skoven,
som begynder strax bagved Malmysk, vedblev uden Afbrydelse de
følgende Dage, 10. og 11. Juni. Kun i Omegnen af Landsbyerne
er den hugget noget ud og forvandlet til Agermark; men Landsbyer
findes kun hver 20 til 25 Werster, hvor der er Stationer. Paa
andre Steder er Skoven ødelagt ved Skovbrande, hvis Virkninger
man oftere seer i de siberiske Skove, men dog intetsteds hyppigere
end her. De Reisende kjørte undertiden hele Mile uden at see
Andet end de forkullede Rester af Træstammer, hvilket giver et 
sørgeligt Skue. Undertiden bliver der ligesom i Sverrig med Villie
stukket Ild paa Skoven, for at vinde Land til Agerbrug; men dette
er dog sjældnest Tilfælde; for det Meste opstaaer Skovbranden ved
Forsømmelighed hos Hyrder eller Vandrere, som antænde Ild, for at
varme sig og tilberede deres Mad og, naar de gaae bort, undlade
at slukke den. Ilden griber da ofte stærkt om sig og bliver som
oftest kun slukket ved tilfældige Omstændigheder, mest ved stærke
Regnskyl. Paa denne Maade blive ofte uhyre Skovstrækninger
tilintetgjorte; men man bryder sig ei derom, thi Skoven har intet
Værd og voxer igjen med Tiden.

Veien, som gaaer igjennem Skoven er ligesom alle russiske
Landeveie stor og bred, og Skoven er i samme Brede hugget bort
paa begge Sider. Veien er ogsaa her beplantet Birk. Uagtet dens
Brede er den dog fortræffelig. Den er bedækket med grovt Gruus,
som man overalt finder under den røde, leeragtige Muldjord, og
som afgiver et særdeles godt og holdbart Materiale til Veibygning.
I Kilmes-Seltinskaja, en Landsby, i hvilken de Reisende spiste til
Middag den 10. Juni, blev der vist dem et forstenet Stykke Træ,
hvoraf Fragmenter undertiden findes i dette Sand.

Beboerne i disse Egne ere Wotjaker, som høre til Permiernes
finske Stamme. Wotjakernes eiendommelige Sprog er noget blandet med
Tschermissernes Dialect, som tilligemed Mordwinerne høre til de 
Wolgariske Finners Stamme, hvorimod Tschuwaskerne, Baskirerne og 
Kirgiserne ere Grene af den store tyrkiske Stamme. De have imidlertid for
største Delen antaget den christelige Religion og med den ogsaa russisk
Sprog og russiske Sæder; dog have de beholdt deres eiendommelige Dragt.
Qvinderne bære høie Huer i Form af en afstumpet Kegle; disse ere 
dannede af Birkebark, overtrukne med blaat Tøi og foran behængte med
Sølvmynter og røde Fryndser. Pigerne bære korte Kapper, over hvilke
der er kastet et fiirkantet hvidt Klæde, som hænger ned bag paa. Naar
Konerne arbeide paa Marken, have de ogsaa deres taarnlignende Huer paa.

Den sidste af Wotjaker beboede Landsby, som man passerede den
11. Juni om Formiddagen var Debeskaja. Den er tillige den sidste i
Gouvernementet Wjatka, den næste, Klenowka, hører til 
Gouvernementet Perm, og bliver atter beboet af Russer. Om Natten satte
vore Reisende paa den anden Side af Ochansk over Kama og ankom
om Morgenen til Werchne-Mulinsk, der ligger paa Grev Poliers
Godser og forbleve her en Dag over (12. Juni).

Werchne-Mulinsk er en stor Landsby. Den har en Kirke
bygget af Steen med et Taarn og et Klokkespil og ligger 10 Werster 
Vesten for Perm ved den lille Flod Muli, som strax efter løber
i Kama. De Reisende havde først betænkt, at besøge de Greven 
tilhørende Kobberværker, men opgave det, da de ligge paa den anden
Side Kama temmelig langt fra Werchne-Mulinsk. Kobberertsen
som indvindes her, er den saakaldte Sanderts. Den bestaaer af en
snart fiin- snart grovkornet Sandsteen, der indeholder Stykker af
Størrelse som en Hasselnød og er sammensat af Qvarts, Hornsteen 
og Jaspis. Denne meget kalkagtige Sandsteen er for det
meste blød og sprød og falder fra hinanden i Luften. Kobberertsen, 
som den indeholder, bestaaer for største Delen af jordagtig
Malakit og Kobberlasur, som ere fiint fordelte i Sandsteen og ofte
viser sig som en blot Affarvning af det; dog forekommer 
Kobberlasuren ogsaa i smaa Korn og Kugler.

I denne Sandsteen findes der ofte Levninger af Vegetabilier,
ja undertiden endog af Fisk. De første bestaae af større eller
mindre Stykker af Stammen og Grenene og ere sædvanlig 
forvandlede til sortfarvet Hornsteen, medens man dog endnu tydelig kan
kjende Aarsringene. Man finder endogsaa Stykker af træagtige
Bregner. Kobberertsen knytter sig især til saadanne Stykker og
gjennemtrænger dem meer eller mindre. Vore Reisende fik i 
Werchne-Mulinsk 2 smukke Exemplarer af Fiske, paa hvilke man ikke kunde
kjende Hovedet og Finnerne, medens Legemet og Skællene havde holdt
sig godt. Et andet mindre Exemplar, men med Hoved- og Halefinner, 
fandtes allerede i den Berliner-Samling.

Ertsen er ikke rig, men let smeltelig og giver i Reglen kun
l½ til 3 Procent reent Kobber. Bjergværtsdriften af denne
Sanderts er allerede meget gammel, thi førend Russerne atter optog
den i Midten af forrige Aarhundrede, blev den allerede dreven af
et ældre Folkeslag i det Mindste i de sydlige Egne og de gamle
Gruusbunker og dybe Schachter ved Bredderne af Sakmara og
Dioma have hyppigt givet Anledning til Opdagelse af Gruber,
som nu bearbeides. Man har ogsaa fundet Spor af tidligere
Bjergværksdrift paa selve Østsiden af Ural, paa hele Altai og 
Kirgiser-Steppen. I Rusland tilskriver man Tschuderne denne udstrakte
Bjergværksdrift og kalder derfor disse gamle Arbeider tschudiske
Arbeider.

Vore Reisende fortsatte nu i Selskab med Grev Polier deres
Reise. De brøde op den 13. Juni om Morgenen og indtraf snart
i Perm, som ligger umiddelbart ved den venstre Bred af Kama.
Først i den nyere Tid er Perm bleven en Gouvernementsby, indtil
Aaret 1780 var den kun en ubetydelig Flække (Slobode). Byen er
nu allerede temmelig stor og driver betydelig Handel, da alle Skibe,
som gaae nedad Kama, maae anløbe denne Plads. Den har lige
og brede Gader, et stort Torv, flere Kirker og er omgiven af smukke
Birkealleer. De fleste Huse ere af Træ, dog ere de offentlige 
Bygninger opførte af Steen. 1851 havde Perm 13,262 Indbyggere.
Da Humboldt foretog sin Reise var Byen endnu Sædet for den
uralske Bjergværksbestyrelse, som nu er flyttet til Katharinaburg.

De Reisende opholdt sig kun i Perm, medens Humboldt aflagde
nogle nødvendige Besøg. Rose og Ehrenberg benyttede Tiden til at
bestige et bagved Byen liggende Bjerg, der bestaaer af graa Sandsteen 
og sikkert hører til Kobbersandsteens Formationen, men ellers
ikke frembyder noget Mærkeligt.

Reisen gik nu til Katharinaburg, som ligger 360 Werster
fra Perm paa den østlige Skraaning af Ural-Bjergene, og fortsattes
uafbrudt. Fra Kasan til Perm gaaer Veien i nordostlig Retning,
hvorimod den fra Perm af gaaer mod sydost, indtil man naaer
Atschitskaja og nu først bestrider den en lige østlig Retning. Perm
ligger 15 Mile nordligere end Katharinaburg, og hvis Veien ei
gik derover, blev den meget kortere; den er imidlertid fortrinlig og
Egnen meget smuk. I Begyndelsen gaaer Veien over flere Bjergrygge, 
der ere af samme Beskaffenhed, som den, man besteg før man
kom til Perm. Skove og Enge vexle bestandig paa begge Sider
og frembyde stedse nye Prospecter. Fra Høiderne seer man ofte
gjennem Skoven Perm, hvis Taarne tabe sig i Horizonten. Skoven
bestaaer af hvid og rød Fyr, af hvilke den første er kjendelig langt
borte ved dens dunkle Løv og spidse pyramidalske Form. Imellem
Fyrretræer staae Birke og Popler, hvilken Blanding giver Skovene
en særegen Skjønhed og bevirker, at de komme til at ligne Parkanlæg. 
De første 2 Stationer fra Perm gaaer Veien igjennem
saadanne Egne, men fra den 3. Station bliver Terrainet jevnere.
Skoven hører mere og mere op og man seer da bebyggede Marker.
Ogsaa Sandstenen forsvinder og gjør Plads for Kalkstenen.

Om Eftermiddagen kom de Reisende til Kredsstaden Kungur.
Denne By ligger smukt, paa Skraaningen af en Bjergryg ved Iras
Indløb i Sylwa. Disse to smaa Floder løbe gjennem Tschussowaja
og falde derpaa i Kama. Byen er bekjendt af en Hule, som findes
der i Nærheden og som er dannet af Gibs. Da den kun ligger 4
Miil fra Staden undersøgte de Reisende den. Den ligger Nordost
for Kungur paa en Bjergskraaning ved Iras høire Bred. Ligeoverfor 
ligger en Landsby, hvorfra de Reisende lode sig sætte over;
imidlertid maatte de nøies med at besee det Udvendige af Hulen, da
de ingen Fører kunde faa. Bjergskraaningen bestaaer af reent Gibs,
som omgiver store Kalksteensleier. Den snevre og lille Indgang til
Hulen er 18 Favne over Havfladen. <b>Dr</b>. Erdmann som 1816
besøgte Hulen giver følgende Beskrivelse af den<footnote><small>Beiträge zur Kenntniß des Innern von Rußlands II. 2. S. 147. ff.
Eine noch ausführlichere Beschreibung der Eishöhle bei Kungur findet
sich, nach dem Russischen von Kittara, in Erman’s Archiv für 
wissenschaftliche Kunde von Rußland, VIII. S. 75 ff.</small></footnote>: Vi stege op
til Indgangen efter at have forsynet os med Lys og en lang Snor.
Da vi vare komne ind tændte vi vore Lys og traf først paa en
Hvælving, igjennem denne krøb vi baglænds og kom nu til den
første betydeligere Afdeling af Hulen, en Afdeling som er 21 Favne
lang. Det graa Loft hvælver sig mærkeligt i Veiret, medens Gulvet
er bedækket af Klippestykker, og dybe Kløster gabe paa begge Sider.
Gjennem en Kløst kommer man nu til en anden Hvælving, som er
8 Fod lang. Det sneehvide Loft straaler imod Lyset som om det
var af Krystal og hvor man vender sig hen, seer man Steenmasserne
belagte med Riim, der former sig i smukke ordnede Spidser og
Blade. En ny Kløft fører til en tredie Afdeling, som er 18
Favne lang. Naar man gaaer ind i den, har man tilvenstre et
høit Iisbjerg, som dannes af det neddryppende Vand og trodser lig
et Gletsche Sommerens Varme. Dens Top nærmer sig allerede
Hvælvingens Loft og vil sandsynligviis med Tiden naae det.

Man gaaer nu videre og kommer til en fjerde Grotte, som er
meget større. Ved Indgangen hæve slanke Iispiller sig fra Grunden
lige op til Loftet og synes at støtte dette; derpaa gaaer man mellem
store Iisblokke og adsplittede Fløtslag over en speilblank Iisflade,
og efterat have gaaet 50 Favne kommer man til lignende Søiler.
Her er Loftets Hvælving undertiden meget høi og paa 2 Steder
stige lodrette Kløfter frem, hvis Ende Øiet ikke er istand til at
naae, og som, omendskjøndt de ere lukkede foroven, dog synes at
være dannede af nedstrømmet Vand. Nu slynger Stien sig imellem
Klippestykker og Kløfter til en ny Grotte, hvis Vægge skinne som
Tuffsteen, og naar man har fjernet sig 625 Favne fra Indgangen
kommer man til en Søe, som strækker sig langt hen under den lave
Klippehvælving. Vandet tillod os imidlertid ikke at gaae videre og
vi vendte tilbage igjennem de labyrinthiske Gange, ledede ved den
Snor, som vi havde gjort fast ved Indgangen og medtaget hele
Veien. Naar det i længere Tid har været tørt Veir skal man 
imidlertid kunne naae til en anden Sø, som ligger 120 Favne længere
borte og hvor man træffer et Kors, hvis Oprindelse man dog ikke
kjender. Denne Hule strækker sig i Begyndelsen mod Nordost derpaa
mod Nord, og tilsidst i østlig og sydøstlig Retning. Kløsterne
og selve Grunden stige snart op, snart ned, hvilket forklarer den
forskjellige Temperatur i Grotterne, hvor der snart findes Vand,
snart Iis. I det Hele taget gaaer det dog stedse dybere ned. Ogsaa
Høiden er meget forskjellig; thi snart sænker Loftet sig næsten lige
ned til Jorden, saa at der kun bliver en gabende Spalte, 
hvorigjennem man med Nød og Neppe kan slippe, og snart hvælver det
sig iveiret til en Høide af 5 til 8 Favne og lader Stemmen lyde
i et længe vedvarende Echo. Foruden de her beskrevne Afdelinger
gives der mange andre, thi mellem de nedstyrtede Brokker, aabner
der sig bestandig nye Smuthuller og Sidegange, saaat man næppe
vilde kunne finde Tilbageveien, naar man ikke fulgte Ariadnes 
Exempel. Ledsageren fortalte, at han havde besøgt over 100 Grotter af
forskjellig Skikkelse og Størrelse, hvilke laa i 3 Hovedrækker.

Efterat Humboldt og hans Ledsagere vare vendte tilbage til
Kungur, fortsatte de deres Reise om Natten. Den følgende Morgen
den 14. Juni, indtraf de i Atschitskaja, hvor de, da Vognen, som
de paa Grund af den meget kolde Nat havde holdt lukket, atter
blev aabnet, saae foran dem en lang, temmelig lav Bjergkjæde, som
næsten i lige Linie begrændsede den østlige Horizont. Det var
Urals Forbjerge. Da de vare kommen gjennem den 22½ Werster
fra Atschitskaja liggende Landsby Bisserskaja, naaede de selve denne
Bjergkjæde. Den bestaaer af en graalig, mergelagtig Sandsteen, der
sandsynligviis er af meget seen Oprindelse. Denne Steenart danner
flere parallelle, fortløbende Lag, der gaae fra Nord til Syd, og for
det Meste have sig næsten lodret paa den vestlige Side, medens de paa
den østlige efterhaanden falde af og naae en Høide, som kun giver det
egentlige Urals paa den siberiske Hovedlandevei meget lidt efter. En
Bjergryg, 8 Werster fra Bisserskaja, kaldet Mayaskaja Gora, har
en Høide af 973 Fod og hæver sig 297 Fod over Bisserskaja; en
anden, 7½ Werster paa denne Side Klenowskaja, efter denne Landsby
ogsaa kaldet det Klenowskiske Bjerg (Klenowskaja Gora) er 1094 Fod
høi. Men den største Udstrækning, saavel i Høide som i Brede
har en anden mellem Kirgischansk og Klenowskaja liggende 
mægtig Bjergryg, kaldet Beresowaja Gora, der naaer en Høide af
1168 Fod.

Disse forskjellige Bjergrygge ere bedækkede med de skjønneste
Skove, der bestaae af de samme Træer som ved Perm, men som her
afvexle med frie Pletter, fulde af den yppigste Plantevegetation, som
er saa tæt og høi, at den, hvor den eengang har taget Overhaand
aldeles ingen Træer og Buske lader voxe. Her fandt de Reisende
foruden <b>Trollius europæus</b> og <b>Dracocephalum nutans</b> den skjønne
<b>Orobus lathyroides</b> i fuld Blomstring og <b>Lilium Martagon</b> med
fulde Knopper. Midt i Skovegnen vare store Strækninger paa
det Pragtfuldeste smykkede med forskjellige Cypripediers Blomster.
<b>Cypripedium Calceolus</b> store klokkeformige Blomster, <b>guttatum</b> og
<b>Macranthus</b> dannede ofte et afvexlende guult, blaat og rødt Tæppe
af den mest overraskende Skjønhed. Saa rask havde Overgangen
fra Vinteren til Sommeren været! Newa havde man forladt endnu
i Iisgang, og i Ural fandt man tre Uger efter allerede alle Væxter
i fuldeste Blomstring. En varm, solklar Dag havde fulgt den kolde
Nat og forhøiede endydermere det Indtryk, som denne første 
Indtrædelse paa Urals Gebeet gjorde paa de Reisende. Det var Søndag, 
i Klenowskaja blev Pindsefesten feiret. Alle vare ude i det
Frie og glædede sig ved Festen og Dagen.

I Grobowskoje, den tredie Station fra Bisserskaja traadte
Kalkstenen istedetfor Sandstenen. Ved Dagens Frembrud satte de
Reisende over Tschussowaja. Tschussowaja er en for denne Deel af
Ural meget vigtig Flod, da den i det Mindste om Foraaret ved
stigende Vande meget nær ved sit Udspring er seilbar og hyppig
benyttes som Transportmiddel af Urals Produkter. Den springer ud
omtrent 70 Werster Syd for Bilimbajewsk og flyder temmelig længe
i nordlig Retning, langsmed Urals Vestside, indtil den omtrent
under Perms Brede dreier af mod Vest og falder i Kama 12 Werster 
Nord for Perm.

Den regelmæssige Skibsfart paa Tschussowaja bestaaer allerede
siden Peter den Stores Regjering<footnote><small>„En Fart paa Tschussowaja.“ Efter det Russiske af Rogow i Ermans
Archiv für wissenschaftliche Kunde von Rusland. Bd. 12.</small></footnote>, da Kjøbmand Demidoff fra
Tula begyndte at søge Erts i Ural, anlægge Hytteværker og 
forsende Produkterne; den strækker sig fra Redwiner Værket, der
ligger 20 Werster ovenfor Bilimbajewsk, næsten 500 Werster mod
Syd. Nu bliver Floden aarligt befaret af omtrent 600 store
og smaa Skibe, der indtage sex Millioner Pud. Ladningerne
bestaae for største Delen af Frembringelser fra de Staten eller
Private tilhørende Smeltehytter i Katharinaburger Kredsen, og
dertil hører fortrinsviis Støbejern, Raajern og Kobber, tilligemed
Artilleri- og andre Redskaber og endelig animalske og vegetabilske
Produkter, saasom Talg, Olie eller Smør, Hør- og Hampefrø,
Hvede m. m. Alt dette blive tilvands bragt til Nischni-Nowgorod
og derfra udbredt over hele Rusland.

Tschussowaja er som andre Bjergstrømme i Begyndelsen kun
lidet dyb, men derimod smal og rivende; i Midten af dens Løb
strømmer den ogsaa hurtig, men er krum, fuld af Skjæer og Grunde
og indesluttet af høie Klipper; imod Slutningen af dens Løb bliver
den, efterat have optaget flere betydelige Bække, temmelig bred og
Strømmen bliver langsommere og fuld af snart fremragende, snart
overskyllede Sandbanker, der til forskjellige Tider flytte sig. 
Seiladsen er besværlig og farlig, thi Klipperne komme frem snart paa
den høire og snart paa den venstre Bred, og, naar der ligger Klipper
paa den ene Side, findes der altid paa den modsatte Side en 
Lavning, der bestaaer af Enge, Skove, Sumpe og Levninger af gamle
Flodleier. Paa de klippefulde Steder seer man uhyre Masser af
mørkfarvet Kalksteen, hvis Lag snart ere jevne, snart lodrette eller
bøiede i forskjellige Former. Farligst for Skipperne ere de 
enkeltstaaende Klipper, som springe frem fra Strandbredden idet Floden
krummer sig. Disse Klipper dele Strømmen og bevirke at Vandet,
der kommer strømmende med megen Hurtighed, ikke strax kan
følge Flodleiets Krumning, men undertiden gaaer i sin tidligere
Retning, altsaa lige imod Klippen, og river Skibet med sig. Paa
saadanne Steder bestaaer Lodsens Kunst i, enten i Tide at holde
over mod den Side, hvor Floden bøier af, eller (ganske efter den
til Tjeneste staaende Arbeidskraft) at finde det mest passende Øieblik
til at styre udenom Klippen. Forandrer han Skibets Cours for
tidligt bliver det kastet mod Bredden ligeoverfor, der altid er 
omgiven af Grunde, tøver han derimod forlænge, sønderslaaes det mod
Klippen. Jo stærkere Vinden blæser, jo farligere ere Klipperne. I
de snevre Dale bryder ofte en Storm løs og kaster Skibet snart
mod Klipperne, snart mod de ligeoverfor liggende Sandbanker. For
at formindske Faren maa derfor alle Skibseiere, som beseile 
Tschussowaja, paa Regjeringens Befaling have saakaldte <b>saplawni</b> 
(Svømmere). Disse bestaae af fire til fem Bjælker, der ere forbundne
med Strikker og svømme foran Klippekysten. De formindske i det
Mindste Stødet for det strandende Skib, idet de forhindre det fra
at berøre selve Klippen. Det hændes vistnok ogsaa, at bedragerske
Lodser, ifølge hemmelig Aftale med Breddens Beboere lade med
Villie i det Mindste eet Fartøi af deres Karavane strande.

Kort efterat de Reisende vare blevne satte over Tschussowaja
naaede de den kun nogle Werster fra samme liggende Station,
Hytteværket Bilimbajewsk, det første, de traf paa deres Vei. Jernhytten 
ligger ved en lille Bæt, Bilimbajewska, som falder i Tschussowaja 
og her bliver inddæmmet til en Dam, for altid at give
tilstrækkeligt Overfaldsvand til Hyttens Værker. Slige Damme
saae de senere ved alle uralske Jernværker og overalt søgte man at
opdæmme smaa Bække, forat faa det nødvendige Vand til Driften. 7
Werster fra Bilimbajewsk kommer man til et andet Jernværk, Schaitansk,
som ligger ved en Bæk af samme Navn, der falder i høire Side af
Tschussowaja. 3 Werster længere borte ved Landsbyen Taliza kommer 
man over en tredie af Tschussowajas Bifloder, hvilken er den
sidste Flod, der løber i Vande, som ere beliggende i Europa. Nu
hæver Veien sig efterhaanden omtrent 6 Werster, indtil man kommer
paa Høiden af en bred Bjergryg, der kaldes Bersowaja-Gora. Denne
Bjergryg ligner aldeles den som ligger imellem Klenowskaja og
Kirgisschanskaja og er kun ubetydelig høiere, da den kun naaer en
Høide af 271 Fod. Længere mod Syd i den samme Bjergkjærde
ligger Wolschaja-Gora, som er 1000 Fod høiere end Passet paa
Veien til Katharinaburg. Fra Beresowaja-Gora sanker Veien sig
efterhaanden igjen og 15 Werster fra Schaitansk kommer man ved
Landsbyen Nowaja-Klepejewskaja over en lille Flod Malaja-Ræscheta,
som falder i Isset, der atter staaer i Forbindelse med Tobolsk,
Irtisk og Ob og altsaa hører til de asiatiske Floder. Denne lille
Flod har ved Landsbyen en sydlig Retning, men gaaer snart derefter
imod Øst og derpaa imod Nordost, saa at man endnu engang kommer 
over den ved Landsbyen Ræschety, der er den sidste Station
Station førend Katharinaburg og ligger 23 Werster fra den.

Beresowaja-Gora ligger altsaa paa Kammen af Bjergene, som
her adskille Vandene. Nogle Werster Syd for Wolschaja-Gora
bliver den gjennembrudt af Tschussowaja, som udspringer Østen
derfor og løber paa den østlige Side saalænge indtil den kommer
Malaja-Ræscheta paa 4 Werster nær, da den forandrer sit Løb,
trænger i nordvestlig Retning igjennem Bjergets Kam og først paa
den anden Side af Bilimbajewsk atter faaer sin oprindelige nordlige 
Retning. Imellem Tschussowaja og Malaja-Ræscheta findes
ingen Bjerge og man har derfor paatænkt at grave en Kanal, der
vilde blive 4 Werster lang og forbinde Iishavet med det Kaspiske
Hav. Denne Afstand kunde endogsaa formindskes, thi Østen for
den paatænkte Kanal ligge flere Smaasør, som staa i Forbindelse
med Tschussowaja, der derved kommer Ræscheta nærmere. De største
Høider skille altsaa ikke her Vandene fuldstændig, Noget der ofte
finder Sted i det øvrige Ural.

Veien gaaer bestandig lavere indtil bag ved Ræschety; men
efter at være kommen over et sumpigt Lavland, som er bedækket med
forskjellige Granitblokke, haver sig efterhaanden en Bjergryg, der
dog er lavere end Beresowaja-Gora. Paa denne Bjergryg seer man
steile og nøgne Klippepartier, hvor Graniten er saa forvittret og
skør, at det er umuligt, at slaae et friskt Stykke af med Hammeren.
De fremragende Klippestykker ere aldeles omgivne med grovt Gruus
af den forvittrede Granit, og fiint Sand bedækker Bjergets 
Straaninger mod Vest og Øst. Med dette Sand ophører ogsaa den 
tidligere Skovegns yppige Vegetation; en eensformig Fyrreskov, træder
istedetfor samme og strækker sig indtil nogle Werster foran 
Katharinaburg. Her ender Skoven, og man overskuer en vid Slette, 
hiinsides hvilken høie Bjerge hæve sig. Midt imellem disse, omtrent
400 Fod over Havets Overflade, ligger Katharinaburg, der med
sine mange hvide Taarne og store Steenbygninger frembyder et
overraskende Skue og strax vækker en god Mening om Hovedsædet
for Urals Bjergværksdrift.

Fra Ræschety, hvortil man ankom om Eftermiddagen kjørte
Humboldt forud, for ikke at indtræffe for seent i Katharinaburg.
Ehrenberg og Rose fulgte langsomt efter, for bedre at kunne iagttage
Vexlingen af Steenarterne paa Veien.

Da de om Aftenen ankom til Staden, fandt de ved Indgangen
en Kosak, der ventede dem og førte dem til det for dem bestemte
Qvarteer. Dette laa just i den modsatte Ende af Staden; de maatte
derfor kjøre gjennem en stor Deel af samme og fik saaledes strax et
Begreb om dens betydelige Udstrækning. Gaderne ere lige og
brede; de af Træ opførte Huse have for det Meste kun een Etage,
dog have fig mellem disse store, hvide Steenhuse, der i Reglen ere
anlagte med særdeles god Smag. De ere enten Kronbygninger og
bestemte til Boliger for Bjergofficianterne, eller tilhøre Stadens
rigere Borgere. Da man ventede, at Humboldt havde flere 
Ledsagere, havde man udsøgt et Qvarteer, hvor flere af disse Steenhuse
stode i ikke altfor lang Afstand fra hverandre, hvilket netop ikke var
Tilfældet i Midtpunktet af Staden. Humboldt havde valgt et Huus
for sig selv, Ehrenberg og Rose; Hr. Menschenin og Grev Polier
med Følge vare flyttede ind i to andre. Det Huus hvori Humboldt 
boede, tilhørte en russisk Kjøbmand, der som alle Russer bar
en lang blaa Overkjole med Bælte om Livet og et langt Skæg;
han havde indrømmet sine Gjæster de bedste Værelser i 2den Etage.
I Værelserne vare anbragt hvidt Stuckaturarbeide, de havde en 
særdeles smuk Gesims og vare smagfuldt meublerede.

De Reisende boede her under hele deres Ophold i Katharinaburg. 
Værten var yderst forekommende og velvillig, men de kunde
kun underholde sig med ham gjennem deres Tjener, som forstod det
russiske Sprog. Da de hidindtil kun havde tilbragt faa Nætter i
Huse, traf de først i Katharinaburg et Slags Utøi, som siden
fandtes næsten i alle siberiske Huse, nemlig Kakelaker (<b>blatta
orientalis</b>) eller som Russerne kalde dem Tarakaner. De fandtes i meget
stor Mængde, uagtet Huset vistnok var et af de bedste i Katharinaburg 
og i enhver Henseende særdeles propert. De løb omkring paa
Gulvet og frembragte en surrende Lyd især om Aftenen, naar Lyset
blev tændt. Noget egentlig Ondt gjorde de ei, men indtil man
blev vant dertil, var der noget uhyggeligt i, at see disse store
brune Dyr saa ugeneert løbe omkring.

Kakelakerne, som ere til saa stor Plage i de russiske Huse ere
fra China efterhaanden komne lige til Wolga. 1765 viste de sig
hos de donske Kosakker, som nylig vare vendte tilbage fra Syvaarskrigen 
og som kaldte disse ny og ubehagelige Gjæster, Preussere, da
de stode i den Tro selv at have bragt dem med fra Tydskland.
Siden er de stedse vandrede længere mod Vesten, og have 
efterhaanden udbredt sig over hele Rusland. Paa samme Maade kom i
Aaret 1807 pludselig til Kasan langs med Wolga en uhyre Mængde
store Rotter. Disse tilintetgjorde i Løbet af 4 Aar alle Rotter og
Muus i Staden, men bleve nu til uhyre Plage, da Kattene ei
kunde faae Bugt med dem. Ogsaa de trak efterhaanden mod Vesten
og skulle allerede være naaet til Nischni-Nowgorod. Man finder
dem ogsaa i Persien, hvor man troer de ere indvandrede fra det
Kaspiske Hav. De have en smudsig guul Farve med en sort
Stribe langs ad Ryggen og ere næsten en halv Gang større end de
almindelige Rotter. I Aaret 1819 eller 1820 fik Kasan en ny
Plage i en Slags ganske smaae Myrer, (af Eversmann og Fuchs
kaldet <b>Formica fatalis</b>) som sandsynlig ere bragte fra Astrakan med
Orangetræer. 

*
</chapter>

<chapter name="Tredie Capitel">
<h2><small>Tredie Capitel.</small></h2>

Katharinaburg (Jekaterinburg) er Sædet for en særegen Bjergværksbestyrelse, 
som paa den Tid stod under Finantskammeret i Perm.
Denne Bestyrelse havde Opsigt med de i og om Katharinaburg
liggende keiserlige Værker, navnlig Mynten, Steenstøberiet, 
Guldbjergværket ved Beresowsk, de ved Katharinaburg og Beresowsk
beliggende Guldvadskerier, samt over Jernværkerne Nischne-Issetsk og
Kamensk. Mynten og Steenstøberiet ligge i Staden. Beresowsk
ligger 15 Werster nordost derfor tæt ved Isset, hvorimod 
Nischne-Issetsk ligger 10 Werster nedenfor i sydlig Retning og ligesom
Kamensk i Nærheden af Iset, medens dog dette sidste ligger 90
Werster østen for Katharinaburg. I Spidsen for Bjergværksbestyrelsen 
stod den Gang Ossipoff.

I Mynten bliver kun præget Kobber. Materialet leveres fra
de Kronen tilhørende Kobberværker, Bogoslowsk og Hytterne ved
Perm, hvortil kommer Statens Tiende af de private Kobberværker.
Bogoslowsk leverede aarligt 40,000 Pud, de permske Hytter 12,000
Pud og Tienden afgav 18,000 Pud. Dette Qvantum er imidlertid
i den sidste Tid blevet formindsket, men erstattes med gamle Mynter,
der omsmeltes, fordi de ere udmyntede efter en altfor lav Fod.

Kobberet leveres i Barrer, der ere 7 Werschok (1 Werschok
= 1¾ Tomme) lange, 1 Werschok brede og ¼ Werschok tykke.
Det indeholder undertiden noget Guld og Sølv, dog i saa ringe
Mængde at det ei vilde betale sig at uddrage det. Mynten har 8
Ovne i hvilke Kobberet bliver smeltet. Foran disse ligge Formene,
der ere sammenføiede med Støbejern. Fra Ovnen bliver det flydende
Kobber ledet gjennem Render ned i disse Forme, og faaer en 
Skikkelse af Prismer paa omtrent 20 Pund.

Naar disse Stykker skulle forarbeides bringes de ind i en
anden Ovn for at glødes og blive nu valsede imellem to stærke
Jerncylindre, som sættes i Bevægelse ved et Vandhjul. Fire Gange
gjentages denne Valsning, dog sidste Gang udelades Glødningen, og
Valsningen vedbliver saa længe indtil Kobberet har faaet den til
Myntningen passende Tykkelse. Nu bliver det bragt til Skjærekammeret 
og der skaaren til 2 Kopekstykker ved Maskiner, som
bevæge sig horizontalt.

Da Erdmann 1816 besaae Mynten sandtes der 10 saadanne
Maskiner, hvilket Tal imidlertid nu er fordoblet. Disse Maskiner
bestaae af en lang cylinderformig Jernstang, der ligger horizontalt
og som paa hver Ende har 2 Skjærejern (2 skarpe Staalstempler
af Størrelse som den Mynt, der skal præges), der passe i to i en
Staalplade anbragte Huller. Ved Hjælp af en Valse, hvorpaa der er
et Forspring, blive disse Stænger bevægede frem og tilbage, 
saaledes at Skjærejernene afvexlende trænge ind i de gjennemborede
Staalplader og gaae tilbage. Medens det Sidste skeer, skyder en
Arbeider Kobberpladen hen for Aabningerne saaledes, at den, naar
Stangen vender tilbage gjennembores af Stemplerne; paa denne
Maade falde ved hvert Stød 2 afskaarne Stykker Kobber ned. 
Altsaa leverer Maskinen, idet den gaaer frem og tilbage, ved denne
simple Mechanisme 4 Stykker.

De afskaarne Stykker blive nu glødede og derpaa rystede i en
huul Træcylinder, hvorpaa der findes mange Huller. Denne Cylinder
dreies ved Hjælp af tilstrømmende Vand omkring sin Axe og ved
denne Bevægelse afpudses Kobberstykkerne og befries for Oxyd. Efter
nogle Timers Forlød tages Stykkerne udaf Cylinderen, tørres i en
Ovn og komme nu i Maskiner, som forme Randen. Disse Maskiner
bestaae af temmelig store Jernhjul, som dreie sig i horizontal 
Retning om deres Axe. Paa 6 Sider staaer disse Hjuls Peripheri i
Forbindelse med sex skjæve nedgaaende Jernrender, i hvilke sex
Drenge lade Kobberstykkerne glide ned enkeltviis, men rask paa 
anden. Saasnart de naae Hjulet, blive de grebne af Indsnittet i
samme Peripheri, føres forbi et ovenfor værende, ligeledes med
Indsnit forsynet, Jern og faae saaledes i Omdreiningen den
behørige Rand. Dette gaaer saa hurtigt, at en Dreng er i
Stand til at levere 16—17000 Stykker i 24 Timer. Naar
de ere forsynede med Rand, blive de talte og veiede. 1200 Stykker
(24 Rubler) skulle, samlede i en Sæk, veie et Pud. Endelig
komme Kobberstykkerne under Prægestemplet. Erdmann saae ti 
saadanne Stempler arbeide paa eengang; de bleve opstillede i to Rækker
og sattes ved et Hjul med lange Remme taktmæssigt i Bevægelse.
Dog var der tillige tolv andre, som hvilede, og endydermere vare
otte Reservestempler opstillede udenfor Staden, for det Tilfælde, at
det skulde skorte paa Vand. De til Prægningen brugte Stempler
blive prægede paa en større Maskine, og efter Prægningen fiint udmeislede
og hærdede. De holde sig sjældent mere end to Uger og springe undertiden 
den første Dag<footnote><small>Paa Humboldts Tid var der 32 Struepresser; naar de alle ere i Gang
de sex Maaneder, i hvilke Mynten arbeider, stiger Forbruget af Stempler til 6000.</small>
</footnote>; men de arbeide ogsaa meget hurtigt; thi i fire
og tyve Timer udpræger et eneste Stempel 25000 Tokopekstykker
(500 Rubler). Naar Alt er rigtig i Gang, kan Værket, hvis
Hjul blot drives af Vandet, levere flere Millioner Rubler i et Aar:
imidlertid er der sjælden tilstrækkeligt Vand. Arbeiderne afløse
hverandre hver tolvte Time, ligesom ved de øvrige Værker.
Naar de gaae bort, blive de visiterede af de vagthavende Soldater,
for at see, om de ikke have taget Penge med sig.

Det Tab paa Kobber, man lider ved Pengestykkernes Udmyntning, 
beløber sig kun til 71 Solotniks paa hvert Pud eller 1,19
Procent.

I Mynten befinder sig endvidere Laboratoriet, i hvilket Guldet
bliver smeltet<footnote><small>De følgende Noticer ere tagne af en Opsats „Ueber die metallurgischen
Arbeiten bei ben Hüttenwerken in Katharinaburg”, som Bjergværksintendant 
Ossipoff overrakte Humboldt under hans Nærværelse.</small></footnote>. Alt det Guld, der indvindes i Ural, det være
ved Kronens eller Privates Værker, skal afleveres til Bjergbestyrelsen
i Katharinaburg, hvor det da bliver smeltet paa Myntens Laboratorium, 
prøvet og strax afsendt til Bjerg- og Salt-Departementet i
Petersborg. Dette skeer to Gange om Aaret, om Vinteren og om
Sommeren sædvanlig i Februar og Juli, hvorfor ogsaa alle Kron-
og Privatbjergværker, i hvis Districter der indvindes Guld, have at
aflevere samme i disse Maaneder til Bestyrelsen. Smeltningen af
Guldet fra hvert enkelt Værk skeer for sig selv, saaat det ene Værk
ikke kan komme i Collision med det andet.

Vadskeguld og Grubeguld bliver behandlet hver for sig og paa
forskjellig Maade, da det første er renere end det sidste, som i 
Almindelighed findes i Qvarts og derfor maa stødes fiint og udvadskes,
for at borttage det meget Jern, der er blandet imellem. Vadskeguldet
bliver uden nogen videre Tilsætning smeltet i Digler, der sættes paa
en Jernrist i en Vindovn, af hvilke der findes fire i Laboratoriet.
Under Diglen sætter man en Skaal af Støbejern, hvori er kommen
Beenaske, for deri at samle Guldet ifald Diglen skulde springe. Nu
bliver Diglen gjort glødende og Guldertset kommes deri. Man
vedbliver at fyre saalænge med Kul indtil Guldet bliver flydende, da
heldes det i en Støbeform, som er noget snevrere forneden, forat
Barren med Lethed kan tages ud. Naar Guldet hældes af Diglen,
maa man med en Skee holde det Affald tilbage, som svømmer ovenpaa. 
Det bestaaer for det meste af Sand og Leer, som er blevet
tilbage under Udvadskningen og nu har forbundet fig med noget
Jern- og Kobberoxyd til en ureen Masse. Affaldet indeholder
endnu meget Guld og bliver derfor samlet sammen og oppebevaret
saalænge indtil det hele Parti Guld, som Værket leverer, er smeltet,
da det atter bliver taget for og Guldet trukket ud deraf.

Saasnart Barren er bleven fast i Støbeformen tages den ud,
medens den endnu er varm. Den lægges derpaa i koldt Vand,
børstes med en Børste af Messingtraad og farves med et Pulver,
som bestaaer af 2 Dele Kogesalt, 1 Deel Saltpeter og 1 Deel
Allun. Dette hænger ved Barrens vaande Overflade og denne bliver
nu lagt paa en Skorsteen bedækket med gloende Kul, saalænge 
indtil den bliver rødglød og afkølet i Vand, hvori er opløst Allun
og Viinsteen. Ved denne Operation faaer Guldet, som forhen
var mat messingguul, sin smukke gule Farve. Nu bliver det atter
børstet i koldt Vand med Børster af Kobbertraad, aftørret med et
Klæde og lagt til Tørring ved en Kulild. Naar Barrerne ere 
fuldkommen tørre, blive de veiede, proberede og stemplede.

Grubegulvet er ikke saa reent som Vadskeguldet, navnlig findes
der meget Jern blandet deri, og det maa derfor rendses ved 
Smeltning i en Drivovn. Arnestedet i denne Ovn bliver stampet fast med
brændte Been og udludet, fiin sigtet, Aske. Efterat dette er 
fuldkomment tørret, bliver der ovenpaa lagte et Pud Bly og naar dette
er smeltet stikkes Guldet ind med en Jernskee. Efterhaanden som
Guldet opløses i Blyet stikkes Nyt ind og man vedbliver dermed 
saalænge Blyet er istand til at opløse det. Nu bliver der blæst til
Ilden og det Hele givet en meget stærk Varme, for at faae det 
udrendset saa meget som muligt; derpaa bliver det afskyllet med
Vand, rendset, slaaset istykker, smeltet i Diglen og behandlet som
andet smeltet Guld.

Det Qvantum Guld, som man ved denne Operation kan sætte
til Blyet, er forskjellig og retter sig efter den større eller mindre
Mængde Affald som findes i det. I Gjennemsnit kan man regne
at der behøves 1 Deel Bly til at rendse 3 Dele Guld og i enkelte
Tilfælde 4 Dele.

Steenstøberiet ligger nær ved Mynten, og her bliver ei alene
sleven Metaller og Mineralier til større Gjenstande, saasom: Søiler,
Vaser o. s. v.; men ogsaa Ædelstene til Ringe, Signeter og andre
smaae Ting.

Af Ædelstene, som slibes her kan man nævne Topaser fra
Mursinsk og Miask, Beryller fra Mursinsk og fra Adontschalon ved
Nertschinsk, Amethyster og Bjergkrystal fra Mursinsk. Topaserne
fra Mursinsk ere i Reglen blaahvide, hvorimod de fra Miask
ere klare som Vand; Beryllen fra Mursinsk er guulagtig, hvorimod 
den fra Nertschinsk har en søgrøn Farve. Amethysten fra
Mursinsk er undertiden meget mørk fiolblaa, ganske som den, der
kommer fra Ceilon; oftere er den dog mat fiolblaa eller plettet og
stribet, idet den paa nogle Steder er fiolblaa, paa andre klar som
Vand. Bjergkrystallet fra Mursinsk er deels klart som Vand, deels
brunt og saakaldet Røgtopas. Sliberiet har en Prøvesamling af
alle disse Ædelstene.

Foruden de nævnte Metaller og Mineralier slibes her ogsaa
flere Arter Jaspis, Aventurin, Porphyr, Diorit, Rhodonit og
Malakit. Foruden de Fabrikater, som man forfærdiger heraf i
Steensliberiet bliver her tillige skaaren Gemmer af Onyxer og
Chalcedoner fra Nertschinsk, for største Delen efter antike Mønstre.
Disse Arbeider have tildeels betydeligt Kunstværd, hvilket 
saameget mere maa beundres, da de vel udføres af duelige 
Arbeidere, men dog alligevel af Mænd uden videre Dannelse, en 
Omstændighed, der kun kan forklares ved den Russerne eiendommelige 
Flinkhed og Lærenemhed.

De med Griffelstøv indgnedne Ædelstene blive simpelthen slebne
og polerede paa Metalplader. Der udfordres mere Kunst ved 
Bearbeidelsen af Jaspisarterne. Man skærer de større Masser først ved
Hjælp af Metalhjul, som dreie sig om deres Axe og befugtes med
Vand, medens de bestandigt rykkes hine nærmere, man sliber derpaa glatte
Flader ved frem- og tilbagegaaende Steenplader eller dreier (ligeledes
ved Slibning) runde Legemer, idet man bevæger Stykket om
Axen ligesom paa en Dreierbænk. Udarbeidelsen af Reliefs (Figurer
og Løvværk) er møisommeligere; Arbeiderne sidde rundtom det 
faststaaende Stykke og holde i Hænderne smaa Metalruller, som ere
fæstede i Træ og sættes i Bevægelse ved et Hjul med Remme.
Paa disse Ruller befinder sig foruden den kapselagtige Indfatning
smaa Metalhjul, der lilligemed Ruller dreie sig om deres Axe og
tjene, naar de holdes paa det Sted, der skal bearbeides, til at
afslibe de større Plader. Saaledes styret tjener denne Mechanisme
til at udarbeide de fleste Figurer; men der fordres naturligviis
mange Menneskehænder og megen Tid til at give større Stykker den
Grad af Fuldendelse, som man her seer: ja, ikke sjældent udfordres
der flere Aar til Bearbeidelsen af et eneste.

Steensliberiet er, uanseet den nylig beskrevne keiserlige Anstalt,
overhovedet en Mærkværdighed ved Katharinaburg, hvorved den adskiller
sig fra alle øvrige russiske Stæder: i hver Gade og hvert Stræde
hører man Slibeapparatets Hvidslen. Her forfærdiges ogsaa Møllestene 
af Jaspis og Qvarts, hvilke have den store Fordeel fremfor
de sædvanlige, at de, naar de engang ere tilhuggede, aldrig behøve
at tilhugges mere og intet Steenstøv blande i Melet. Den 29.
April 1853 blev der i Katharinaburg ogsaa aabnet et Museum af
Mærkværdigheder fra Uralbjergene.

Af et Brev fra Katharinaburg, som den nordiske Bi (21.
Aug. 1853) meddeler, uddrage vi følgende Enkeltheder:

Man seer her et sjældent Exempel paa Nomadeliv i Stæderne.
Mange af Katharinaburgs Indvaanere have toetages Huse, men boe
kun i den ene Etage og flytte paa særdeles Festdage ind i den
anden; denne Etage bliver da oplyst. Seer man dette i et
bekjendt Huus, saa kan man kjækt træde indenfor og være overbeviist
om at komme til en Familiefest. Derfor bruges ogsaa her det
locale Udtryk: at gaae til Lys (zum Feuerchen gehen). En særegen
Eiendommelighed ved Staden er den i Midten af samme liggende
Dam, hvis Inddæmning dannes af en Deel af Hovedgaden. Paa
tre Sider af dette Basin, der er omgivet af en steenbelagt Quai og
et Jerngitter, hæve sig Stadens betydeligste Bygninger og paa den
noget assides liggende fjerde Side adskjellige smukke „Datsker“ 
(Landsteder, der ere indrettede paa Kjøbstedsviis og ligge paa en flad Eng.)
Paa enhver Aarstid frembyder denne udstrakte Vandflade vexlende
Billeder. Om Sommeren seile smukke Baade derpaa og Mennesker
og Heste bade sig deri, om Efteraaret glider man paa Skøiter der,
om Vinteren seer man Eenspændervogne og Ryttere, og om 
Foraaret skaffer man Iisflagerne bort og forvarer dem i Kjældere. I
Ural finder man ved ethvert Hytteværk Damme; thi Vandet danner
ved Driften den bevægende Kraft. I Foraaret 1852 gjorde disse
Damme en ny vigtig Tjeneste. Paa Grund af det tørre Foraar
var Vandstanden i Floderne saa ringe, at man ikke kunde afsende de
saakaldte Karavaner (Barker med Jern), og denne Omstændighed, der
indtraadte for første Gang, truede Hyttevækerne med betydeligt Tab,
da Jernet saa ikke kunde forhandles paa Markedet i Nischni-Nowgorod. 
Vedkommende traf da den Foranstaltning at lede Vandet ud
af nogle Damme og denne Forholdsregel viste sig fuldkommen 
tilfredsstillende. Karavanerne droge videre og kom lykkeligt over de
grundede Steder.

Afsendelsen af Karavanerne er en vigtig Begivenhed i Ural,
ja en Localfest. De Steder, til hvilke man om Vinteren har kjørt
Jernet i Land, blive i Begyndelsen af Maimaaned livlige; ved 
Bortreisen affyres Kanoner og Glædesskrig lade sig høre. — I de 
forskjellige Sogne i Katharinaburg, til hvilke ogsaa de nærmeste 
Hytteværker høre, har den smukke festlige Skik fuldstændigen vedligeholdt
sig; ved Festen i et saadant Sogn gaae ogsaa Beboerne af de
øvrige Sogne først i Kirke, hvilken naturligviis ikke kan rumme
Alle, saa at Mangfoldige maae staae udenfor; dernæst bliver der
spiist og drukket den hele Dag hos Sognets Beboere, hvilket giver
den Deel af Byen, i hvilket Sognet ligger, et særdeles livligt og
larmende Anstrøg. Naturligviis finder en overordentlig Gjestfrihed
Sted overalt, og Tilhængerne af gamle Sædvaner holde ved i tre
Dage og længere.

Katharinaburg ligger 128 Toiser over Havfladen. Aarets
Middeltemperatur udgjør 0.2 Celsius, Vintrens —16.2, og
Sommerens 15.8.

De mangfoldige og riigholdige Afleiringer af Guldsand, der
findes i Omegnen af Katharinaburg, vare for vore Reisende altfor
interessante, til at de ikke fremfor alle andre Ting maatte ønske at
besee dem nærmere. Derfor bestemte Humboldt ogsaa allerede den
17de Juni, anden Dag efter deres Ankomst til Katharinaburg, til
en Udflugt til en af dem.

Til denne første Udflugt valgte man Guldvadskeriet Schabrowskoi, 
der ligger mellem Uktuß og Aramilka, hvormed man tillige 
agtede at forbinde Undersøgelsen af det i Nærheden liggende 
Rhodonitbrud og Jernværket Nitchne-Issetsk. Berghauptmand Ossipoff 
ledsagede de Reisende saavel paa denne som paa de øvrige Udflugter, der
foretoges i Omegnen af Katharinaburg. Kort efter at de havde
forladt Byen kom de ind i en Skov, der for størstedelen bestod af
vantrevne Birketræer med større, frie Græspletter. Intetsteds saae
man den under Muldjorden værende Steengrund blottet; Veien gik
hen over en saagodtsom fuldkommen flad Slette, og i en saadan
laae ogsaa Vadskeværket, 22 Werster S. for Katharinaburg og nogle
Werster SO. for Landsbyen Gornoschit, noget over 1000 Fod over
Havfladen. Det Sted, hvor der drives paa Guldsand, lignede en
Gruusgrav, som, med en Bredde af 8—20 Lagter, og en Dybde af 3—5
Fod, havde en Længde af 400 Lagter. Til Høire og til Venstre af
det optagne Terrain var Jordsmonnet vel endnu guldholdigt og af
denne Beskaffenhed er Jordbunden overalt i Omegnen af Katharinaburg, 
men kun paa det optagne Sted havde man ifølge anstillede
Forsøg anseet det værd at drive.

Tæt ved dette Vadskeværk havde man anlagt nok eet i en mindre 
Maalestok. Guldsandet ved dem begge var eens, leeragtigt og
okkerfarvet. Deri fandtes fremdeles: Kalkskifer, Quarts, Kieselskifer,
Serpentin, Chrommalm og Straalesteen. Naar man udvadsker Guldsandet 
noget, saa at Jordpartiklerne føres bort, lade dets mindre
Dele sig ogsaa erkjende. Disse bestode foruden af Guld hovedsageligt 
af Quarts i afrundede Smaakorn, af Magnetjernerts i Korn
eller Krystaller, samt af Jernglands i Blade eller Krystaller. 
Udvadskes Guldsandet endnu mere, saa bliver kun Magnetjernsandet og
Jernglandsen tilbage tilligemed Guldet. Dette fandtes deri i Skjæl
eller i Korn af uregelmæssig Form, sjelden af nogen videre 
Størrelse, undertiden ogsaa i Krystaller, men med afrundede Kanter.
Det havde en fuldkommen guldguul Farve og indeholdt kun faa
fremmedartede Bestanddele.

Guldet var ikke ligeligt fordeelt i Sandet ved Gruben, de 
underste, een til to Fod mægtige Lag, vare rigere end de øverste, 
hvorfor ogsaa kun hine udvadskes, medens disse bortkastes som altfor
lidet indholdsrige. Middelgehaltet af det underste Lag udgjorde 1½
til 2 Solotnik pr. 100 Pud Sand, altsaa omtrent 0,0005 Procent.
Dette Udbytte forekommer vel, i Betragtning af det Ry, som det
uralske Guldsand staaer i for sin Riigholdighed, at vare overmaade
ubetydeligt; men tager man Hensyn til den Lethed hvormed Guldet
kan indvindes og udvadskes, er det dog temmelig betydeligt. Der
gives forøvrigt Guldsand, som indeholder 6—7, ja 10—12 Solotnik
pr. 100 Pud Sand; men det er kun sjeldent og ikke af stor 
Varighed i en saadan Riigholdighed. Det er almindeligt, at det er
af endnu ringere Gehalt end ved Schabrowskoi; men selv om det
kun afgiver ½ Solotnik, lønner det sig at udvadske det, hvorimod
man endnu ikke benytter det, som kun giver ¼ Solotnik. I 
Regelen ansætter man Omkostningerne ved Udvadskningen af Guldsand
paa 1—1½ Solotnik pr. 100 Pud Sand, til ⅔ af det indvundne
Gulds Værdi, saa at altsaa Udgifterne ved Udbyttet af eet Pud
Guld af saadant Sand kunne anslaaes til 20,000 Rubler, eftersom
eet Pud Guld har en Værdi af omtrent 50,000 Rubler.

Skjøndt man først for et Aar siden havde begyndt at drive
Schabroskoigruben, havde den dog allerede givet 4 Pud 36¼
Pund Guld. Sandet fra begge Gruber blev udvadsket i en lille
Bæk, der ligger lidt nordligt for dem, og som efter et Løb af nogle
Werster falder i Uktuß. Ogsaa i denne Bæks Leie havde man 
fundet riigholdigt Guldsand, og truffet Anstalter til at tage det under
Drivt. For at faae tilstrækkeligt Vand til Udvadskningen, havde
man opdæmmet Bækken, men man havde alligevel kun med Nød og
Neppe kunnet samle Vand nok. Udvadskningen foretoges paa flere 
faststaaende Forhøininger, der laae ved Siden af hinanden under eet
Tag. Sandet kastedes i et langagtigt fiirkantet Trug, hvis Bund
bestod af en Jernblikplade, der, som et Sold, var forsynet med
Huller, saa store som Nødder. Ad en Rende blev Vandet ledet ind
i dette Trug, men for at dette kunde fordele sig ligeligt over Sandet 
deri, faldt det først i en Beholder, der bestod af tvende under
en Vinkel af 60° sammenføiede Bræder, næsten lige saa lange som
Truget, over hvilket de vare anbragte paalangs. De vare forsynede
med fine Huller, hvorigjennem Vandet udgjød sig over Sandet som
af en Vandkande. Medens dette nu af Arbeiderne stadigen blev 
omrørt med Krykkestokke, hvis brede, forneden noget ombøiede Ende
bestod af stærkt Jernblik, afskylledes det fornødne Sand fra de 
grovere Dele, og faldt gjennem Trugets Huller ned paa tvende derunder 
værende, ligeoverfor hinanden staaende, Vadskeblokke. De større
Dele forblive, reenvadskede, i Truget og undersøges omhyggeligt, da
der undertiden blandt dem findes større Stykker Guld eller Quarts
hvori Guld er indsprængt. Det finere Sand, der er løbet igjennem,
bliver derimod saa længe skudt op paa Vadskeblokken over hvilken der
stadigen flyder Vand, indtil alle lettere Dele ere bortslemmede, og
kun Magnetjernertsen tilligemed Guldet bliver tilbage. Dette saavidt 
udvadskede Guldsand kaldes i Ural<sp> Slik</sp>; det bringes derpaa
hen til mindre Vadskeblokke for at behandles af mere øvede Arbeidere, 
som ialmindelighed med Børster skyde den af Vandet nedskyllede
Slik op paa Vadskeblokken igjen. Mindre Partier udrenses i 
Trætruge, idet man med venstre Haand holder dette i den ene Ende og
med høire Haand sagte banker paa den anden Ende.

Saaledes som her beskrevet vare de fleste Guldvadskerier,
som de Reisende besøgte i Ural. De ere, som man vil have
seet, yderst simple, og det større eller mindre Udbytte afhænger
derfor af Arbeidernes større eller mindre Duelighed. De tiltager 
forøvrigt stedse, ligesom ogsaa Indretningerne stadigen modtage 
Forbedringer; det har derfor ogsaa hændt sig, at Guldsand,
der allerede var udvadsket har givet Udbytte under en senere 
Behandling. Undertiden ere Vadskeværkerne indrettede i særegne Huse,
der opvarmes om Vinteren, for at Arbeidet i denne Aarstid ikke skal
standse. De Reisende fandt forøvrigt flere Vadskeværker endnu 
hensigtsmæssigere indrettede, idet man betjente sig af et Apparat, ved
hvilket Guldet endnu fuldstændigere kan udsondres fra Sandet. Men
alle slige Anstalter, der koste mere og fordre større Vandtilløb, kunne
ikke anvendes undtagen hvor man ved fortsatte Undersøgelser har
overbeviist sig om Guldsandets vedvarende Riigholdighed og om at
tilstrækkeligt Vand er forhaanden, — Forhold, der imidlertid kun
sjeldent finde Sted<footnote><small>I Ermans Archiv (Bd. 4, S. 125), hedder det i en Afhandling af 
Borosdin om „det harvende Vadskeværk ved de siberiske Guldvadskerier“:
For at udvinde Guld af de siberiske og uralske Gruusleier ere allerede
mangehaande ved Heste- eller Vandkraft drevne Meskiner bragte i 
Anvendelse istedetfor det oprindelige Haandarbeide paa jevne Vadskeblokke.
Ved de østsiberiske Guldvadskerier bruges saaledes allerede i nogen Tid
følgende Apparater: cylindriske Tønder af Træ eller Jern, der hænge i
Touge, eller dreie sig om Axer; Systemer af smaae Skaaler med Skovle,
dobbelte Bunde med Tænder, lignende, men<sp> større</sp> Skaaler, i hvilke
Skovle virke med en cirkelformig, eller ogsaa undertiden med en dobbelt
Bevægelse; hullede, hældende og ubevægelige Truge, i hvilke man sønderdeler
Gruset med Pukhammer, der drives med Vand, og mangfoldige andre
saadanne Systemer. Paa Grund af hyppige Beskadigelser ved de fleste
af disse Apparater, og paa Grund af den Vanskelighed, hvormed de i
disse Egne kunne udbedres, gav man stedse det billigste og simpleste
blandt dem, navnlig den saakaldte<sp> Budara</sp>, atter Fortrinet. 
Budaraen er et Stillads, paa hvilket der kun<sp> et eneste</sp> Sted arbeides paa
trugdannede Vadskeblokke med Haandhakker. Den findes derfor næsten
uden Undtagelse i ethvert østsiberisk Guldvadskeri, og bruges for det
Meste i Forbindelse med et af hine mere sammensatte Apparater. I
mange Vadskerier findes ofte indtil 30 slige Budaraer.“ For imidlertid
at formindske det store Arbeiderantal, har man nu istedetfor de 
Arbeidere, der hidtil vare beskjeftigede med at gjennemhakke Sandet paa 
Gitterværkets Hovedblok, anbragt et harvedannet Apparat (<b>borona</b>) der 
drives med Vandkraft, hvilket er til største Fordeel. (Cfr. ogsaa Erman’s
Arckiv 6 B., S. 328; om de private Guldværker i Uderei-Gebetet, efter
det Russiske af Deichmann.)</small></footnote>.

Det Rhodonitbrud, til hvilket man kjørte efter at have beseet
Vadskeværket, ligger kun nogle faa Werster fra dette, men allerede
paa Aramilkas høire Bred; ligesom hiint ligger det midt i en
Skov, der fordetmeste bestaaer af Fyrretræer. Rhodoniten har, som
bekjendt, en smuk, rosenrød Farve, og den er paa Grund af den
skjønne Politur, den kan modtage, særdeles søgt. Fra dette Brud
tiltraadte de Reisende Tilbagetouren til Katharinaburg over 
Jernværket Nitschne-Issetsk. Ved Landsbyen Schabrowa, der kun ligger
en Werst fra Bruddet, satte de over Aramilka, og kjørte gjennem
Skoven, der strækker sig næsten til Isset, til Værket. Isset, ved hvilken
Værket ligger, er ovenfor dette opdæmmet til en fem Werster lang
Søe. Værket anlagdes i Aaret 1789. Her smeltes Jernmalm og
Støbegodset bestaaer næsten udelukkende kun af Munition, der støbes
og proberes paa det Omhyggeligste.

I de følgende Dage fra den 18. til den 20. Juni foretoge de
Reisende en Udflugt fra Katharinaburg til Guldgruberne ved<sp> 
Beresowsk</sp>. Undersøgelsen af disse var saameget interessantere, som
det er de eneste Gruber af denne Art der endnu drives i Ural, og
som følgelig alene kunne give nogen Oplysning om Forekomsten as
Bjergguld i Ural. Man har nemlig, siden man begyndte at drive
paa Guldsand, nedlagt alle Gruberne, hvis Antal beløb sig til 6
à 7, fordi man af Sandet kunde udvinde Guldet paa en langt
lettere og fordeelagtigere Maade.

Det Beresowske Guldværk ligger 15 Werster Nordost for 
Katharinaburg. Veien didhen fører i Begyndelsen over fladt Land, og
derpaa gjennem Fyrre- og Birkeskove. Efter at have tilbagelagt 8
Werster, kommer man til den temmelig betydelige Landsby Schartasch,
ved en Sø af samme Navn, der er 3—4 Werster lang og 2 Werster
bred; Landsbyen beboes af Roskolniker eller Gammeltroende. Strax
paa den anden Side af denne Landsby begynde de vidtløftige Rækker
af Berghalde eller Gruusdynger, som vedblive uafbrudt til Flekken
Beresowsk, der ligger i Midten af det guldholdige Terrain, forsaavidt 
som dette er indtaget i Drivten ved den lille Elv Beresowsk.
Denne er her opdæmmet til Sø, og rundt om denne ligger Landsbyens 
vidtløftige, i rette Vinkler hinanden skjærende Gader med Træhuse.

De Reisende toge ind hos vedkommende Oberberghauptmand,
der strax viste dem Gruberidsene, samt en fuldstændig Samling af
de i Fjeldtrakten forekommende Mineralier. De besøgte derpaa det
ved Pyschma, omtrent 7 Werster Nordost for Beresowsk beliggende
Pukværk Pyschminsk, hvor det i Gruberne vundne Guld bliver
pukket og udvadsket; toge saa til Gruben Blagoweschenski, tæt ved
Beresowsk, og tilbragte Resten af Dagen med at undersøge de ved
dette Sted beliggende Guldvadskerier. Næste Dag kjørte de til den
Preobaschensische Grube, Nordvest for Beresowsk, besaae de øvrige
Guldvadskerier og undersøgte den tredie Dag paa Tilbageveien til
Katharinaburg Fjeldtrakten ved Søen Schartasch.

Guldet ved de Beresowske Gruber har en guldguul Farve, men
indeholder dog ifølge de anstillede Analyser 6—8 pCt. Sølv. — I
den første Tid efter at disse Gruber vare tagne i Drivt, skal 
Udbyttet have været saa stort, at man overalt lige under Muldjorden
fandt gedigent Guld i de overalt mod Dagen (Overfladen) udgaaende
Gange. Mængden af det fra 1754 til 1828 udvundne bjergfiint
Guld beløber sig til 624½ Pud, og Gjennemsnitsmængden for hvert
Aar 8⅓ Pud. Productionen var betydeligst i Tidsrummet fra 1800
til 1814, der gik foran for Opdagelsen af Guldsandet, og udgjorde
i Aaret 1810, da den naaede sin største Heide, 18¾ Pud; efter
denne Tid aftog den atter, saa at den i Aaret 1828 kun udgjorde
4<sup>2</sup>/<sub>5</sub> Pud. Udgifterne ved Indvindingen af een Solotnik Guld,
have i Gjennemsnit udgjort omtrent 7 Rubler, og da dens Værdi
lovmæssigen er ansat til omtrent 3½ Rubel, saa fremgaaer heraf,
at de Beresowske Gruber have givet et ret anstændigt Overskud.

De ved Beresowsk værende Guldvadskerier ligge allesammen
enten paa det Terrain, i hvilket de guldførende Gange findes, eller
i deres Nærhed. Deres Antal er meget betydeligt og vore Reisende
besøgte endeel af dem. I Sandet ved et af dem, Nagornai, havde
man ganske nyligt sundet en Mammuthtand. Fossile Levninger af
Forverdenens Dyr synes førsvrigt hyppigt at forekomme i disse
Egne. I 1786 fandt man i Jordlaget mellem Gruberne Kljutschewskoi 
og Zwetnoi 5 Fod under Overfladen en Elephanttand; kort
før Humboldts Ankomst til disse Egne havde man i Vadskeværket ved
Kasionnä Pristan mellem Bilimbajewka og Tschussowaja, fundet en
anden Mammuthhugtand og nogle Maaneder efter hans Besøg fandt
man en fossil Hjerneskal 2½ Lagter dybt i Guldsandet ved 
Konewskoi ved Katharinaburg.

I det Petersborgske Museum findes det fuldstandigste 
Mammuthskelet, der hidtil er bleven fundet. Det staaer i et eget Værelse
ved Siden af et Elephantskelet, hvilket i Sammenligning med hiint,
tager sig ud som en Dverg ved Siden af en stor Kæmpe. Det blev
fundet paa den østlige Bred af Lena i en Masse af Iis og Jord,
der var gaaet istykker, og det laae i nogle Aar upaaagtet. Hovedet
bemærkedes først og blev den heldige Finders Bytte, som opdagede
Dyret i 1793 uden at gjøre sig nogen Umage for at udgrave Kroppen. 
Da hændte det sig at Englænderen Adams, der ledsagede Golofkin 
paa hans Gesandtskabsreise til China i Aaret 1806, benyttede
Leiligheden til at foretage en Reise i hine Egne i videnskabelig 
Øiemed. I Jakutsk hørte han tale om denne Opdagelse, som var
gjort af en Tunguser, der havde folgt Elfenbenet til en Kjøbmand,
i hvis Huus Adams saae Tænderne tilligemed en Aftegning af Dyret.
Han begav sig da strax til Stedet, hvor han ogsaa fandt det 
fuldstændige Skelet, tilligemed en Deel af Kjødets Underside, hvilket
havde holdt sig saa friskt, at Bjørne og Hunde allerede havde ædt
deraf. Med stor Møie fik han Skelettet fuldkommen samlet, forsaavidt 
som det ragede frem af Iismassen; hvad der endnu laae under
denne beskyttedes mod Rovdyrene. Et af Forbenene, som manglede,
blev senere fundet. Kun otte Ryghvirvler af omtrent tredive, vare
fuldkomne hele; et Skulderblad - det andet fandtes senere —
Bækkenet og de tre Been hængte endnu sammen ved deres Ligamenter 
og omtrent det Halve af Huden var ubeskadiget. Hovedet var
bedækket med et tæt Skind, og det ene Øre, som var tilspidset, og
altsaa forskjelligt fra den nærværende Elephants eller Flodhests Øre,
havde ligeledes holdt sig godt og var besat med nogle 
Haarduske. Adams troede endog at kunne skjelne Øiets Pupille, men
det er tvivlsomt om det er andet, end en tør Hinde, der er
synlig. Man fandt ingen Hale og heller ingen Snabel, men Naturforskerne 
troe i Craniet at kunne paavise Stederne for den sidstnævntes 
Muskler. Enden af Underlæben var desværre bleven afhugget 
og Overlæben var ganske ødelagt, saa at Kindtænderne, der
ikke var et kjødædende Dyrs, vare blottede. Høiden af Skelettet
udgjorde, førend det blev udstoppet i Huden, 9 Fod og 4 Tommer,
Længden 16 Fod 4 Tommer; Tændernes Længde langs Krumningen 
udgjorde 9 Fod og 6 Tommer, men kun 3 Fod 7 Tommer i
lige Linie fra Noden til Spidsen; begge tilsammen veiede 360 Pund
og tilligemed Hovedet 415 Pund. Craniet indeholdt kun ubetydelig
Hjernesubstants, der var aldeles indtørret. Benet er vanskeligere at
dreie end almindeligt Elfenbeen, og af forskjellig Farve. Da Dyret
fandtes, havde det endnu mange Haar af Farve som Kamelens.
Haarbædakningen bestaaer af tre forskjellige Lag. De underste Haar
omtrent halvanden Tomme lange ere tykke og krusede, dernæst
kommer en Art Børster, tre til fire Tommer lange af en mørkerød
Farve, og derpaa nogle meget stride Børster, tolv til atten Tommer
lange, tykkere end Hestehaar. Desuden havde Dyret en lang Manke.
Huden er en halv Tomme tyk og mørkegraa, ligesom Elephantens;
den syntes at være uigjennemtrængelig for Kugler. Man fandt 
omtrent et Pud affaldne Haar, og man kan gjære sig et Begreb om
Hudens Vægt, naar man erfarer, at der udfordredes ti Mand for
at bære den en halv Miil hen til det Huus, hvori Adams opholdt
sig. Ryghvirvlerne vare længere end hos Elephanten og Halsen var
kort. Efter de Tungusers Udsagn, der først havde fundet
Dyret heelt, syntes det at være godt istand, og Bugen rækkede 
til Knæerne, hvilket afgiver en yderligere Grund for den 
Formodning, at Dyret har opholdt sig paa fugtige og moradsige Steder.
Adams kjøbte hvad han antog for Tænderne; men da de allerede
længe iforveien vare borttagne, saa er det tvivlsomt, om de, der nu
ere ved Skelettet, virkelig have tilhørt det.

Vadskeværkerne ved Beresowsk ere de første, der i Ural toges i
Drivt, og have foranlediget Optagelsen af alle andre lignende Værker
sammesteds. I 1814 begyndtes de første Arbeider i det endnu drevne
Værk Nagornoi, men kun med maadeligt Udbytte. I det hele Tidsrum 
fra 1814 til 1828 erholdt man dog i de Katharinaburgske
Guldvadskerier et Udbytte af 207<sup>1</sup>/<sub>5</sub> Pud, eller i Gjennemsnit 13<sup>4</sup>/<sub>5</sub>
Pud aarlig. De have altsaa i 15 Aar givet ligesaa meget Udbytte
som Gruberne i 43 Aar, og deres aarlige Middelproduction overgaaer 
Grubernes med over en Tredjepart. Udbyttet i 1828 af
Vadskerierne overgaae imidlertid Grubernes næsten med det 
Sexdobbelte, og er større end Grubeproductionen paa sit Høieste.

Rimeligviis have allerede de oprindelige Beboere af Ural drevet
Guldvadskningen, thi i Nærheden af Søen Irtiasch, ved Vadskeværket
Soimonowskoi ved Kyschtun, har man fundet Kæmpehøie med Menneskebeen, 
og ved Siden af disse ogsaa Pantserskjorter og store Ringe,
formodentlig Armbaand, der bestode af den samme Blanding af Guld
og Sølv, som Vadskeguldet dersteds endnu bestaaer af.

Den 20. Juni om Middagen kom Humboldt med sine Reisefæller 
tilbage fra Udftugten til Beresowsk, og allerede den næste
Dags Eftermiddag blev anvendt til at besee Jernværket Wersch-Issetsk. 
Dette Værk er et af de meest storartede i hele Ural. Det
indeholder en Marsovn, et Støberi, 14 Smelteovne, et Valtseværk,
en Spigerhammer o. s. v., hvilke samtlige befinde sig i en eneste
stor Bygning, der er prydet med Søiler og Kupler, og som med
Pragt i sit Ydre forener den største Hensigtsmæssighed i det Indre.
Ved Siden af Hovedbygningen ligger et stort Hospital med et Apothek, 
og til dette støder Værksarbeidernes Boliger. Dæmningen er
prydet med et Jernrækværk, og afgiver ved sin Længde en behagelig
Spadseregang, fra hvilken man har en herlig Udsigt over den til
en betydelig Indsø opdæmmede Dam. Den mørke Naaleskov, paa de
Bakker der omgive Søen, giver Landskadet et alvorligt Anstrøg, der
vel er almindelig for nordiske Egne, men som ikke destomindre har
noget meget tiltrækkende. Det lignede i høi Grad svenske Landskader, 
som navnlig Prof. Rose tidligere havde seet.

Jernværkets Opkomst og blomstrende Tilstand skyldes Gregor
Sotoff, en talentfuld, energisk Mand, der, uden at have seet lignende
Værker i Udlandet, iværksatte en total Forandring ved det. Ligesom
de fleste Bestyrere af Privatværker i Rusland, var ogsaa han 
Livegen, indtil han fik sin Frihed paa Keiser Alexanders Ønske, der i
1824 bereiste Ural, og som i høi Grad var indtaget af de fortræffelige 
Indretninger, man viste ham ved dette Værk.

Ifølge Ermann forarbeides aarligt i Wertsch-Issetsk 60,000
Pud Rujern til Stangjern, og paa Spigerhammeren 20,000 Pud
til Spiger og Søm af alle Slags.

Efter at vore Reisende havde undersøgt og ordnet de indsamlede 
Gjenstande, besøgte de Kobbergruberne ved Gumeschewskoi, hvorfra 
de den 24. Juni kom tilbage.

Disse Gruber ere private, og ligge omtrent 56 Werster Sydsydost 
fra Katharinaburg. Paa Veien didhen ved Landsbyen Gornoschit 
ligger et Marmorværk, der tilhører Kronen. Da Værket
imidlertid ikke var igang, fik vore Reisende ikke noget at see deraf,
hvortil kom, at der saagodtsom intet Oplag havdes af Fabrikatet,
eftersom man i det Hele taget kun udførte de fra Petersburg gjorte
Bestillinger, der fornemmelig bestaae i Vaser, Bord- og Kaminplader,
Søiler og deslige; de enkelte Stykker af en stor Spidssøile, der i
Tobolsk skulde reises til Ære for Siberiens Erobrer, Kosak-Hetmannen 
Jermark, fandtes ved Værket.

Marmorbruddene ligge lige i Nærheden og benævnes efter
Landsbyen. Marmoret er hvidt, med graae Pletter og Striber, og
grovkornet, men dog fast, saa at det er godt skikket til at bearbeides, 
hvorhos det ogsaa let lader sig polere. Bruddene ere temmelig
udstrakte, og der findes ogsaa i dem Serpentin og Chlorit.

Ikke langt fra dette Brud, midt i en Skov, ligger Guldvadskeriet 
Nikolajewskoi, hvis Guldsand er særdeles riigholdigt, idet det
nemlig afgiver 3 Solotnik Guld i 100 Pud Sand. Et andet
Marmorbrud ligger ikke langt derfra ved Landsbyen Kassoibrod,
ved Tschussowaja, der her løber i nordlig Retning paa Østsiden af
Hovedfjeldstrækningen, i hvilken navnlig Bjerget Asoff udmærker sig
ved Høide og Form, eftersom det har tvende Toppe, den sydlige
noget lavere end den nordlige. Denne Fjeldstrækning er en 
Fortsøttelse af den i hvilken Berosowa Gora, paa Hovedveien til 
Siberien, ligger.

Man overnattede i Landsbyen Polewskoi, der ligger i en Dal
ved den lille Flod Polewaja, der falder i Tschussowaja. Næste Dag,
den 15. Juni, brød man tidligt op for, inden Ankomsten til 
Kobbergruberne, at besee det nærliggende Guldvadskeri Schelesenka.
Veien didhen førte gjennem Skov og Sumpe, og Værket var det
første af de hidtil besete, der laae i en egentlig af en Elv 
gjennemstrømmet Dal. Mod Nord og Syd indestuttedes Dalen af 
skovgroede Høie, mod Vest af Bjerget Asoff og de uralske Hovedfjelde.
Værket, som optoges i 1825, er allerede temmelig betydeligt, og det
deler sig i tvende Vadskerier.

Omtrent tre Woerster østlig for dette Værk ligge de 
ovennævnte Kobbergruber paa en Slette, der er omgivet af 
skovbegroede Aase, undtagen mod Øst, hvor den grændser til en lille
Indsø.

Af alle de Kobberertser der forekomme i de Gumeschewskiske
Gruber, er Malachit hyppigst; dernæst Rødkobbererts, sjeldnere 
gedigent Kobber og Kobberkiis, og allersjeldnest Brochantit. Malachiten
forekommer ogsaa i store nyreformige Masser og bringes undertiden 
for Dagen i Stykker paa 10 Pud. Et af de største Stykker
af den Slags, som man har udbragt, er det tidligere omtalte, der
forefindes i Bjergcorpsets Samlinger i Petersborg. I Almindelighed
forekommer Malachiten dog yderst liden, i nyreformige Korn, fra et
Naalehoveds til en Erts Størrelse, inden i hvilke der fordetmeste
findes en Kjerne af gedigen Kobber eller Kobbererts. De ligge
samlede i stor Masse, omgiven af Okker, der maa skaffes afveien,
førend de kunne bemærkes.

Af den Maade, paa hvilken Kobberertserne forekomme, er det
rimeligt, at saavel Malachiten som Rødkobbererts ere secundaire
Formationer, og have dannet sig af det gediegne Kobber ved 
Optagelse af Ilt, Vand og Kulsyre. Da det gediegne Kobber, hvor det
forekommer med Rødkobbererts og Malachit, stedse er indsprængt i
Rødkobberts, der er omgivet af Malachit, saa er det sandsynligt, at
Overgangen fra hiint til dette, stedse har fundet Sted gjennem
Rødkobberertsen.

Disse Kobbergruber afgive aarligt omtrent 27,000 Pud Kobber.
De optoges først i Aaret 1738, og dreves for Kronens Regning
indtil 1753, da de overdroges til en Privatmnnd, som uagtet han
overtog dem stærkt behæftede med Gjeld, dog drev dem saa 
fordeelagtigt, at han ved sin Død kunde efterlade sig en Formue af to
Millioner Rubler. Værkets Optagelse foranledigedes ved de mange
Steder, paa hvilket der saaes at vare skjerpet, samt ved de mange
sammenfaldne Schakter, der vidnede om tidligere Drivt. I en af
de sidstnævnte fandt man endog i en betydelig Dybde en Læderpose
og nogle Klædningsstykker, der havde holdt sig temmelig vel. I
Almindelighed tilskrives, som overalt ved Ural, Tschuderne disse
gamle Arbeider.

Efter denne Udflugt vendte de Reisende ad samme Vei tilbage
til Katharinaburg, hvor de atter indtraf den 24. Juni.

*
</chapter>

<chapter name="Fjerde Capitel">
<h2><small>Fjerde Capitel.</small></h2>

Den 25. Juni tiltraadte vore Reisende en større Udflugt til de
N. for Katharinaburg beliggende Bjergværker, der næsten alle 
ligesom denne By, ligge paa Østsiden af Uralryggen. De fornemste af
disse Værker ere, naar man fra Katharinaburg gaaer nordefter, Newjansk, 
Nischne-Tagilsk, Kuschwinsk, Nischne-Surinsk, Bogoslawsk og
Pelropawlowsk, hvilket sidste ligger i en Afstand af 482 Werster fra
Katharinaburg. Disse Værker tilhøre deels Kronen, deels Private, og
producere Jern og Kobber, samt i nyere Tider ogsaa Guid og Platina, 
hvilket sidste Metal udvindes af de Vadskerier, der nu ere i
Gang ved disse Værker. Paa Vestsiden af Ural findes kun meget
faa Bjergværker i Sammenligning med Antallet at de paa Østsiden
værende.

Veien fra Katharinaburg nordefter gaaer over et i det Hele
taget fladt Terrain, ihvorvel Værkerne, idetmindste de sydlige, ikke
ligge i nogen stor Afstand fra den uralske Bjergryg, hvilken forøvrigt
ved Katharinaburg er af en saa ubetydelig Høide, at den meget
snart baade tilhøire og tilvenstre falder af som Slette. Først 
hiinsides Kuschwinsk hæver Ural sig til en større Høide, men Veien
bliver dog heller ikke her meget mere bakket, eftersom Værkerne nu
ligge i en større Afstand fra Ural.

Egnen er allerede herved i en høi Grad eensformig, og bliver
det i endnu høiere Grad ved de uafladelige Skovstrækninger, der
bedække Uralskrænten til langt ud i Sletten. Ikke langt fra 
Katharinaburg begynde disse Skove, der kun afbrydes naar man passerer
Landsbyer eller Bjergværker. Veiene ere fordetmeste gode og 
Befordringen særdeles hurtig, saa at den Reisende, der ikke beskjeftiger
sig med Naturiagttagelser, derved holdes skadesløs for Egnens 
Eensformighed.

De Reisende forlode Katharinaburg tidligt om Morgenen i et
temmeligt stort Følge, da de ledsagedes et Stykke af alle de mange
Venner, som de under deres Ophold havde vundet. 10 Werster fra
Katharinaburg ved Landbyen Pyschma ligger et tidligere omhandlet
Guldvadskeri ved en Flod af samme Navn; det tilhører en Privatmand, 
beskjeftiger indtil 700 Arbeidere og afgiver omtrent 1¼
Solotnik pr. 100 Pud Sand. Det guldholdige Sand forekom riigholdigst 
i Flodleiet, hvorfor man har været nødsaget til at aflede
Floden.

Maalet for den første Dagsreise var Newjansk, hvor man 
indtraf Kl. 2 om Natten, efter at man underveis havde passeret og
besøgt Guldvaskerierne Malo Mustowskoi og Werchoturskoi, der endnu
høre under det Katharinaburgske Bjergamt.

Vore Reisende standsede foran en Bygning, der lignede et Slot,
og trods den sildige Nat bleve de øieblikkeligt paa det gjestfrieste
modtagne af Værksbestyreren, der førte dem til de for Reisende
bestemte Gjesteværelser. De traadte ind i en stor Sal, til hvilken
der stødte flere andre Værelser og overraskedes ikke lidet ved at finde
hvælvede Lofter, Stukkaturarbeide, pragtfulde Tapeter, rigtforgyldte
Meubler, Spilleuhre og andet Sligt, der mindede om Ludvig XIV.
Tid. Overraskelsen var saa meget større, som man ikke havde ventet
at finde noget saadant i disse fjerne Egne, og som Beboerne i
deres gammelrussiske Nationaldragt, med deres lange Skjæg, dannede
en stærk Modsætning dertil.

Newjansk er en temmelig anseelig Plads, der er vigtig ved de
forskjellige Bjergværker, som deels findes paa selve Stedet, og deels
i Nærheden deraf. Saaledes har det et af de ældste Jernværker i
Ural, anlagt allerede i 1701, hvorved Foranledning gaves til 
Stedets Opkomst. Dette Værk tilhører, ligesom en heel Deel andre
uralske Værker, den Jacowleffske Familie. Værket ligger midt i
Byen, der tæller omtrent 12,000 Indvaanere, og har endeel 
Steenbygninger, en Mængde Træhuse og en Steenkirke med fem Kupler,
den største i Midten.

Værket har to Marsovne, flere Smelteovne og Smedier, et
Valtseværk o. s. v. Den Dæmning, der dæmmer for Værkets Dam,
er opført af de i Slaget ved Pultawa gjorte svenske Krigsfanger.
I Nærheden af Newjansk findes flere Guldvadskerier, der temmelig
tidligt ere tagne i Drivt. Førend Guldsandet opdagedes havde man
ogsaa her bjergværksmæssigen drevet paa Guld. Der ligger saaledes 
en nedlagt Guldgrube i Skoven i Nærheden af Newjansk, hvilken 
blev besøgt. Ligeledes besaaes endeel andre Værker af samme
Art der i Egnen.

Fra dem havde man Udsigt til Uralryggen i en betydelig
Strækning. Blandt dens Toppe bemærkede man især Jeschowaja
Gora, der har en temmelig betydelig Høide. Den Serpentin,
hvoraf det bestaaer, indeholder en heel Deel Amianth, der tidligere
blev brudt, og i Newjansk forarbeidet til uforbrændeligt Lærred.

Nischne-Tagilsk, ligeledes en Bjergværkstad, var de Reisendes
næste Bestemmelsessted. Veien didhen fra Newjansk førte deels 
gjennem Løvskov, men hovedsagelig gjennem vidtløftige Naaleskove, og
deels ogsaa gjennem et moradsigt Engterrain. Værket Nischne-Tagilsk
der har et District paa omtrent 8 Quadratwerster, tilhører Familien
Demidoff, der ligeledes har vidtløftige Besiddelser i det Uralske. 
Demidoffernes Stamfader heed Nikita Demidoff og var simpel Smed i
Tula. I Aaret 1702 forærede Peter den Store ham det dengang
nyligt opdagede Magnetbjerg tilligemed Jernværket i Newjansk, 
hvor paa han i 1725 optog Værket i Nischne-Tagilsk foruden en heel
Deel andre Værker der i Egnen. Hans Efterkommere have stadigt
udvidet og forbedret disse Værker, saa at de nu befinde sig i største
Flor. Saaledes talte Nischne-Tagilsk i 1826 3000 Huse med
17,000 Indvaanere og det hele District havde en Befolkning af
28,000 Individer, og efter den Tid er denne Befolkning tillaget
med 8000, hvilke Demidoff har flyttet over fra sine Besiddelser i
Gouvernementet Kiew.

Der gives maaskee neppe noget Sted i Verden, der i sin Omegn 
har en saadan mineralsk Riigdom som Nischne-Tagilsk. En halv
Miil derfra ligger det berømte Magnetbjerg, som med sin ypperlige
Malm forsyner alle Egnens Marsovne, og lige i dets Nærhed har
man i senere Tid fundet fortrinlig Kobbererts, samt de riigholdigste
Guld- og Platinvadskerier, der give et Udbytte som langt overgaaer
alle de andre uralske Vadskeriers.

Disse vidtløftige Værker bestyredes af tvende særdeles 
indsigtsfulde Mænd, som ved Reiser og ved længere Tids Ophold i 
Udlandet, navnlig i England og Frankrig, havde erhvervet sig speciel
og grundig Kundskab til Alt henhørende til Bjergværksfaget. En
af dem. Hr. Schwetsoff ledsagede Humboldt paa hans Excursioner i
Ural og havde allerede forenet sig med ham i Katharinaburg.

Hovedværket ligger i Nischne-Tagilsk, og her smeltes al 
Kobbermalm og den største Deel af Jernmalmen. Det førstnævnte giver
4 pCt. Kobber, og den aarlige Production af dette Metal udgjør
50,000 Pud. Quantiteten af det, deels her og deels i de andre
hidhenhørende Jernværker udvundne Ruejern beløber sig til 350,000
Pud, hvilket igjen sammesteds hamres til Stangjern, Ankere, Kjedler,
Leer, Plader o. s. v. Stangjernet er overordentlig godt, og dets
store Spændighed gjør det muligt at udhamre det til meget tyndt
Jernblik, som i Rusland stærkt søges til at belægge Tage med.
Desuden forarbeides det ogsaa i Nischne-Tagilsk selv til allehaande
lakerede Varer af en fortrinlig Beskaffenhed. De producerede 
Gjenstande gaae deels tillands til Wissimo-Schaitansk og derfra paa
Utka, Tschussowaja og Kama til Volga ind i Rusland, og deels paa
Tagil ind i Siberien.

Magnetbjerget Wissohaja Gora ligger omtrent 2 Werster fra
Nischne-Tagilsk midt paa en Slette, og har Form af en langstrakt
Aas i Retning fra Nord til Syg, 300 Lagter lang, 250 Lagter
bred og 41 Lagter høi. Det bestaaer især af Magnetjernmalm, men
har ogsaa endeel Brunjernmalm, og den uhyre Malmmasse ligger i
hvidt, guult og brunt Leer. Malmen brydes fra Dagen af, og
den maa fordetmeste, paa Grund af sin Fasthed, udsprænges med
Krudt. Før Smeltningen udristes Malmen i store Miler, af hvilke
en enkelt kan indeholde indtil 400,000 Pud Malm. Disse Miler
bestaae af lagviis over hinanden lagte Træstammer, der antændes
og brænde idetmindste i 40 Dage, hvorefter Afkølingen kan medtage
en Tid at 8 til 10 Uger. Ikke langt fra Magnetbjerget har man
fundet den Kobbermalm, der nu smeltes i Nischne-Tagilsk. Denne
Malm ligner i Beskaffenhed og Gehalt den tidligere omtalte ved det
Gumeschewsiske Værk. Et ved sin Størrelse mærkværdigt Malachitstykke 
er her fundet; dets Vægt anslaaes til 500—600 Centner.
Kobberværket optoges i 1812 og er siden den Tid stadigt bleven
drevet.

I Omegnen af Nischne-Tagilsk, hovedsagelig paa Urals østlige
Side, ligge de omhandlede rige Guldvadskerier over 40 i Tallet.
Totaludbyttet af det siden deres Optagelse i 1823 vundne Guld 
udgjorde indtil 1829 over 250 Pud.

Platinslemmeværkerne ligge Sydvest for Nischne-Tagilsk i en
Afstand af indtil 35 Werster.

Nogle Mile fra Tscherno-Istotschinsk, et under Nischne-Tagilsk
hørende Jernværk, kommer man til en bred Høiryg, der her danner
Vandskjellet mellem Europa og Asien med en Høide af ikkun 1150
Fod. Midt paa den stod et stort høistammet Fyrretræ, paa hvis
ene Side Ordet:<sp> Europa</sp>, og paa den anden Ordet:<sp> Asien</sp> var
indskrevet. Vest for denne Høideryg, i nogle smaae Længdedale,
ligge hine Platinaværker, 6 i Tallet.

Platinaet forekommer i Platinasandet i smaae kantede Korn,
sjeldnere i større deslige, i hvilke de ere indsprængte i Chrommalm.
Sandets Platinagehalt overgaaer Guldsandets Gehalt paa Guld temmelig 
betydeligt og indeholder undertiden 55 Solotnik Platina for
100 Pud Sand. Udvadskningen foregaaer i Lighed med Guldets,
og det Serpentingruus, hvoraf Platinasandet fortrinsviis bestaaer,
tyder hen paa, at Platinaet oprindeligt har været afleiret i 
Serpentinet.

Ad en særdeles besværlig, ofte næsten ganske ufremkommelig Vei
over Sumpe, gjennem Skove, hvor Træerne laae omblæste i mængdeviis 
og over et med Klippeblokke opfyldt Terrain, bestege de Reisende,
efter at have beseet Platinaværkerne, et noget over 2000 Fod høit
Bjerg, Bjelaja Gora eller det hvide Bjerg, hvorfra man havde en
viid, men eensformig Udsigt over den med skovbegroede Aase og
Moseland opfyldte Omegn.

Den 30te Juni forlode de Reisende Nischne-Tagilsk og ankom
henad Aften til Værket Kuschwinsk, der tilhører Kronen, og som
skylder det i Nærheden liggende berømte Magnetbjerg Gora 
Blagodat eller det velsignede Bjerg, sin Anlæggelse i Aaret 1730.

Med Tilværelsen af de rige Malmanviisninger i denne Egn
havde en Wogul, ved Navn Stephan Tschumpin, først gjort Russerne 
bekjendt. For denne sin Handling, til hvilken han var bleven
ledet ved den Belønning, der udbetaltes Opdagere af Malmleier,
maatte han imidlertid bøde med Livet. De russiske Nybyggere ryddede 
nemlig Skoven og derved forjoges det Vildt, der hidtil havde
udgjort de oprindelige Beboeres, Wogulernes, fornemste Føde. De
fulgte derfor dette til Egnene mod Nord, hvorhen Russerne endnu
ikke vare komne, men førend de droge afsted brændte de deres 
Landsmand oppe paa det „velsignede Bjerg“, da han havde været saa
uforsigtig at vende tilbage til dem. Til Minde om ham, har man
paa det Sted, hvor hans Baal stod, opreist en Jernsøile med en
Indskrift. Denne Søile befinder sig paa Toppen af Bjerget, og
man naaer derop fra det en halv Miils Vei beliggende Jernværk
Kuschwinsk ad en beqvem Vei, hvis øverste Deel bestaaer af Trin,
der ere indhugne i Fjeldet og jernbelagte. Ved Siden af Søilen
findes et Kapel med et aabent Galleri, fra hvilket man har en vid
Udsigt over Egnen.

Blagodat er 1150 Fod høit, overordentligt rigt paa Malm,
der afdrives paa samme Maade som Malmen til Nischne-Tagilsk.
Udbyttet beregnes til 700,000 Pud, der gjennemsnitlig give 57
pCt. Ruejern, hvilket smeltes og forarbeides deels i Hovedværket
Kuschwinsk, hvor der navnlig befinder sig et stort Kanonstøberi, og
deels i endeel andre under dettes Bestyrelse henhørende mindre 
Værker, saavel paa Øst- som paa Vestsiden af Ural.

I alle Dalene i denne Egn findes baade Guldsand og Platinasand, 
det sidste dog kun i ringe Mængde, hvorhos er at bemærke, 
at det forekommende Platina i Skjælform er ganske frit
for Iridium, og af alle bekjendte Platinasorter indeholder meest
reent Platina.

En af Deeltagerne i Reiseselskabet, Grev Polier, skilte sig i
Kuschwinsk fra det, for at begive sig til sine Eiendomme i Vestural.

Grevens Reise ledede forøvrigt til et i mineralogisk Henseende
mærkeligt Resultat, nemlig Opdagelsen af<sp> Diamant</sp>gruber. Fund
af Diamanter under en saa nordlig Bredde (59 Grader) maatte
vække en saa meget større Interesse, som man i lang Tid havde
anseet denne Ædelsteen at høre hjemme kun i de tropiske Egne. I
sit geognostiske Værk om Bjergmassernes Leiringer i begge Hemisphærer,
havde Humboldt gjordt opmærksom paa den mærkelige Analogie mellem 
Forekomsten af visse Substantser (Platina, Guld, Palladium
og Diamanter), hvilken man har iagttaget at være overeensstemmende 
i de forskjellige Dele af Jorden. Denne Idee om en vis
mineralsk Association havde hos ham og endnu tidligere hos flere
andre Mineraloger fremkaldt det bestemte Haab, at der ogsaa i Ural
vilde antræffes Diamanter, eftersom der allerede var Guld og Platina
forhaanden, og i dette Haab rettede de Reisende stadigen deres 
Undersøgelser af Guld- og Platinasand paa den mulige Forekomst af
Diamanter. Derved opdagede de ogsaa forskjellige Mineralier, der
ogsaa forekomme i Brasiliens Guldsand, og deres Haab holdtes 
saaledes stedse i Spænding, men deres Søgen ester Diamanter selv
kronedes ikke med Held. Grev Polier og Hr. Schmidt fandt 
imidlertid dette Mineral fire Dage efter at de havde forladt Humboldt
og hans Reiseselskab i Kuschwinsk. Fundet skete i Adolphskoi, og
Humboldt modtog paa sin Tilbagereise fra Siberien en af de der
fundne Diamanter til Foræring af Grev Polier. Den var paa sin
Overflade stærk glindsende, dog ikke fuldkommen glat, gjennemsigtig,
og spillende en lille Smule i det Grønlige.

Hvor overbeviist forøvrigt Humboldt var om, at der i Ural
maatte findes Diamanter, bevise hans Yttringer ved Afskedsaudientsen
hos Keiserinden; „jeg vil,“ sagde han nemlig, „ikke atter fremstille
mig for Deres Majestæt uden at have russiske Diamanter.“ Tilfældigviis 
havde ved hans Tilbagekomst kun Keiseren seet de Diamanter,
som Polier havde fundet, og saaledes havde Humboldt virkelig den
Glæde at være den første, der viste Keiserinden en russisk Diamant.
Ifølge Poliers om Fundet afgivne Beretning, var det en livegen
Dreng, ved Navn Paul Popoff, som fandt den<sp> første</sp> Diamant.
Han gav den til Opsynsmanden ved et Guldvadskeri, som imidlertid
antog den for en Topas, og lagde den ved en Deel andre Mineralier, 
som han havde samlet, og hvor den rimeligviis vilde være gaaet
tabt, hvis ikke Schmidts øvede Øie havde udfundet den. Fundet
skete i Juli Maaned 1829, og til samme Tid fandtes endnu to andre
Diamanter. Den første Finder fik til Belønning sin Frihed og en
Sum Penge!

Diamanterne fandtes paa det angivne Sted i sort Dolomit, der
indeholdt megen Kul, hvorved det gjordes sandsynligt, at de i dette
vare dannede. Indtil 1834, da man nedlagde Guldvadskningen i
Adolphskoi, fandt man her 41 Diamanter, af hvilke den største veiede
2½ Karat, men da man senere ikke har fundet Diamanter, paastod
man, at det Hele var et Bedrageri, at en Stiger havde vidst at
bringe brasilianske Diamanter ind imellem Guldsandet, og at der i
Ural slet ikke fandtes Diamanter. Denne Paastand er imidlertid
aldeles ugrundet; thi ikke alene er hiint Fund godtgjort ved gyldige
Vidner, men ogsaa paa andre Steder har man beviisligen fundet
Diamanter, blandt hvilke en endog veiede 7½ Karat. Det antages
almindeligt, at man en Gang vil træffe paa særdeles rige Ansamlinger 
af dette kostbare Mineral indenfor Grændserne af det Terrain
paa hvilket det hidtil er fundet.

Den 1ste Juli forlode de Reisende Kuschwinsk og begave sig
til Jernværket Nischne-Turinsk, der ligeledes er et betydeligt Værk
med flere Marsovne, Smelteovne og et Kanonstøberi.

Bjerget Katschkanar, der ligger en 5—6 Mile derfra, leverer
fortrinlig Malm, og er desuden af Interesse ved de stærke Magneter
det leverer, og ved et nyt, smukt, glasglindsende, smaragdgrønt 
Mineral, der kaldes Uwarowit.

De Reisendes næste Maal vare Kobbergruberne Bogoslowsk, der
ligge omtrent halvandethundrede Werster fra Nischne-Turinsk i en
mere udpræget Bjergegn, eftersom Uralhøiderne her ere mere 
fremtrædende og Bjergstrækningen ved sine mange Udløbere er betydeligt
bredere. Blandt Bjergene i denne nordlige Deel af Ural naae flere
en Høide af indtil 8—9000 Fod, medens ingen Top i Sydural
overstiger 4000 Fod, og det er en Mærkelighed, at hine Toppe,
ihvorvel de ligge under 60° N. B., dog ere frie for evig Snee.
Imidlertid ere de dog i den største Deel af Aaret sneedækte, navnlig i
Afstyrtningerne paa den nordlige og østlige Side.

Over Ural føre kun tvende Veie, og det nøiere Kjendskab til
Fjeldstrækningen bliver derved meget vanskeliggjort. Den ene, den
ældre Vei, der tidligere var den eneste tilladte Handelsvei til 
Siberien, fører over Werchoturje, hver der maatte erlægges Told. Den
anden gaaer lidt nordligere over Fjeldene til Tscherdin. Ingen 
anden Vei fører, som sagt, over denne Deel af Ural; overalt er der
ufremkommelige Moradser og tætte Skovstrækninger; fra hine 
udspringe talrige Bække og Elve, der efterhaanden forene sig til større
Floder, som alle strax tage en østlig Retning. Den største af disse
Floder er Soswa, som efter at have optaget flere Bifloder i sig,
falder under Navnet Twada i Irtysch.

Egnen Nord for den var næsten ganske ubekjendt indtil Aaret
1830, da en Expedition udsendtes for at undersøge den. Denne
Expedition, der bestod af unge Mænd, som frivilligt havde tilbudt
sig, udgik fra Bjergværket Petropawlowsk, og fortsatte sine 
Undersøgelser i flere Aar. Den havde de største Hindringer at overvinde;
Veie maatte hugges i de tætte Skove, Broer maatte lægges over de
dybe Moradser, og paa de rivende Strømme maatte man betjene sig
af udhulede Træstammer. Fra Station til Station byggedes 
Magaziner, fra hvilke man maatte føre sine Levnetsmidler med sig, hvilke
hyppigt fordærvedes ved Regnen, eller paa anden Maade gik 
tilgrunde, saa at man led Mangel og Savn af enhver Art. Alligevel
trængte man et Par hundrede Werster frem mod Nord, til den nordlige 
Soswa, der falder i Ob, og opdagede baade riigholdigt Guldsand 
og Kobbermalm, der engang i Tiden, naar Sydural maatte
blive udtømt, kan blive af stor Vigtighed.

Veien til Bogoslowsk var særdeles god og førte over det Kronen 
tilhørende Værk Werchoturje, gjennem en forøvrigt aldeles uopdyrket 
Egn, hvor de saakaldte Simowier eller Skydsstationer, enkeltliggende 
Huse, ere de eneste Spor til Kultur man antræffer.

De Skovstrækninger, man kom igjennem, bestode hovedsagelig af
Naaletræer, med Underskov af Enebærbuske, Hyben o. s. v.  Floraen
var særdeles riig og skjøn, og der fandtes mange Alpevæxter; men
Faunaen var i høi Grad fattig. Fugle vare yderst sjeldne, og der
hørtes ingen Sang eller Qviddren, og til Harer eller Egern var
der kun yderst sjeldent Spor at finde. Hyppigst forekom smaae
Falke, Steenpikkere, en enkelt Finke, men ingen Spurv eller 
Vipsstjert, disse Verdensborgerformer blandt Fuglene, der følge med den
menneskelige Kultur.

Den yppige Urtevæxt af fordetmeste meget saftrige Planter bevirker 
forøvrigt i disse Egne en stor Plage, nemlig en saadan Masse
af Myg, at det neppe er til at udholde. Beboerne i disse Egne
ere nødte til at beskytte deres Ansigt mod dem ved en Art fileret
Maske, der er oversmurt med Birketjære, hvis Lugt Myggene ikke
kunne lide, eller ogsaa bære de Potter med trødsket Træ eller Svamp,
som der er tændt Ild i, paa Ryggen. Myggene forskaanede ikke
vore Reisende, der plagedes saa meget mere af dem, som de ikke
havde truffet nogen Anstalt for at holde dem fra sig, og endnu
værre gik det Hestene. De Bønder, der arbeidede paa Veien, havde
hist og her antændt Ild, og naar de hvilede, samlede de sig om
denne, da de hellere vilde døie Røgen end Myggestikkene.

Veiarbeiderne komme i disse Egne ofte langveis fra, og blive
ved deres Veistykke, indtil det er færdigt. De bygge sig derfor egne
Hytter af tynde Stammer, som de beklæde med Birkebark eller Næver. 
Denne Bark bruges ogsaa til mange andre Ting, navnlig til
Drikkekar, og i den Hensigt afskrælle de Birken fordetmeste nogle
Fod ovenover Roden, hvilket forsikkres ikke at standse dens Væxt.

Bogoslowsk har en særdeles smuk Beliggenhed. De Trakter,
fra hvilke den Kobbermalm, der her udsmeltes, tages, ligge paa 
Østsiden af den 130 Lagter lang Værksdam. Længere borte høiner
Egnen sig stedse mere og mere, overalt tæt bevoxet med Skov, og i
Baggrunden hæver sig Urals sneedækte Toppe. Værkets Bygninger,
Kirken og Husene i den tilstødende Landsby give det Hele et 
temmeligt anseeligt Udseende.

Værkets Bestyrer, en Hr. Beger, af tydsk Herkomst, hos hvem
de Reisende fandt den gjestevenligste Modtagelse, var gift med en
tydsk Dame, der med stor Flid og Omhu havde lagt sig efter 
Havevæsenet. Hun havde de skjønneste Blomster, og i et Drivhuus 
forefandt man det sydlige Europas og vestlige Asiens Orangetræer,
Æbletræer o. s. v., samt en stor Mængde ostindiske Ananas, der er
den Frugt, der bedst lader sig drive i Siberien.

Kobbergruberne ved Bogoslowsk, ialmindelighed kaldet de 
Turinske, ere meget riigholdige og det udvundne Gahrkobber skal være
det bedste i Ural. Desforuden findes riigholdigt Guldsand paa flere
Steder, og Udvadskning foretages med godt Udbytte. En Mærkelighed 
der i Egnen, en Følge forøvrigt af den høie nordlige Beliggenhed, 
er den Omstændighed, at der paa visse, navnlig moradsige
Steder i ringe Dybde, antræffes Iislag eller ikke optøede Jordlag.
De Reisende havde Leilighed til, i et til den Hensigt foretaget Skærp
at overbevise sig om Rigtigheden af dette Phænomen, og det er 
forekommet, at man i August Manned har fundet det ikke optøede Lag
at være 9½ Fod tykt, hvilket beviser, at Solvarmen ikke trænger
langt nok ned, saa at der ved indtrædende Vinter ovenfra kan danne
sig et nyt Iislag, inden det gamle er optøet.

Klimatet i Bogoslowsk tilsteder vel Dyrkning af Korn, men da
det er høist usikkert at det modnes, saa lægges der ikke stort Vind
derpaa. Foraaret begynder i de sidste Dage af April og i Begyndelsen 
af Mai er Alt grønt. Kulden pleier om Vinteren ikke at
gaae over 26° <b>R</b>., og en Frysen af Qviksølvet finder ialmindelighed
kun Sted hver tredie eller fjerde Aar. Med Østenvind og Nordost
regner det. Vest-, Nordvest- og Sydvest bringer klart Veir, og
Søndenvind er yderst sjelden.

Bogoslowsk var det nordligste Punkt i Ural som de Reisende
besøgte; det 60 Werster nordligere beliggende Jernværk 
Petropawlowsk, kunde man af Mangel paa Tid ikke naae.

Tilbageveien til Katharinaburg, der tiltraadtes den 6. Juli, gik
over Werchoturje, der tidligere var en Stad af største Betydenhed,
Sædet for en Woiwod, Stapelpladsen for hele den siberiske Handel,
der udelukkende dreves herigjennem, hvor der ogsaa maatte erlægges
Told; men da disse Forhold nu ere ganske forandrede, er den 
nedsunken til en ubetydelig Kredsstad, med noget over 3000 Indvaanere. 
Veien herfra sydefter til Alapajewsk fjerner sig stedse mere
og mere fra den egentlige Uralkjede, og gaaer fordetmeste igjennem
en Slette, der overalt har store Løvskove, hvilke dog, eftersom man
kommer længere sydpaa, vige for Agerbruget, som Følge af hvilket
der ogsaa hyppigt findes Landsbyer.

Fra Alapajewsk til Katharinaburg bøier Veien mod Sydvest
og nærmer sig atter Ural mere. Paa denne Vei besøgte de Reisende
flere Jernværker, der alle tilhørte den tidligere omtalte Jakowleff,
der er en af de rigeste Mænd i Rusland, den Samme, som for
nogle Aar siden skjenkede Keiseren en Million Rubler, da der var 
bleven opdaget et betydeligt Underslæb ved Invalidefondet.

Ligeledes besøgtes Ædelsteensbruddene i Mursinsk, hvis Produkt,
der slibes i Katharinaburg, allerede i Petersborg havde tildraget sig
de Reisendes Opmærksomhed. Ædelstenene findes i Kløfter og Spalter 
i Graniten, hvilken her i stor Udstrækning synes at danne det
hele Terrain. Ædelsteensbruddene ligge alle i Nærheden af Mursinsk, 
mere eller mindre fjernede derfra, ialmindelighed i Skov, paa
temmeligt utilgængelige Steder.

De i Ural almindeligt brugelige Vogne kom ved denne Leilighed 
vore Reisende godt til Nytte. Disse Vogne ligne vore saakaldte
Langvogne, og ere kun sjeldent forsynede med Fjele, hvorved der
dannes en Kasse, som kun mageligt kan rumme een Person, og det
endda kun i liggende Stilling; Stængerne, der danne Vognen, ere paa
Grund af deres Længde temmelig elastiske, og ved Hynder kan den
endog blive meget beqvem; den støder ikke og vælter heller ikke let,
deels fordi den er saa lang, og deels fordi Forhjulene ere lavere
end Baghjulene.

De Ædelstene, der hyppigst udvandtes af de Brud, der dreves,
vare Topas, Beryll, Amethyst og Bjergchrystal. Topasen forekommer
chrystaliseret i tvende Arter, af hvilke den ene er graahvid til 
bjerggrøn og gjennemsigtig; den anden derimod farveløs og klar som
Vand. Amethysten er i det Hele taget kun svagt farvet og stedviis
violblaa, hvilket hidrører fra et organisk Stof, der forsvinder ved
Opglødning. Den kan ikke i Skjønhed sammenlignes med den Ceylonske 
Amethyst.

Efter en Fraværelse af 16 Dage kom vore Reisende velbeholdne
tilbage til Katharinaburg den 11te Juli.

*

</chapter>
<chapter name="Femte Kapitel.">

<h2><small>Femte Kapitel.</small></h2>

Efter atter at have opholdt sig i Katharinaburg i otte Dage
der deels anvendtes til nogle yderligere Excursioner i Omegnen, og
deels til Indpakning af de mangfoldige Gjenstande der vare 
indsamlede i det nordlige Ural, forlode de Reisende Katharinaburg den
18. Juli, og begave sig, med godt Veir og heldige Forvarsler, paa
Veien til Tobolsk. Nogle Mile fra Katharinaburg passeredes en af
en Englænder ved Navn Medscher anlagt Maskinfabrik, der laae 
romantisk midt i Skoven, og hvor de fleste af de i de Uralske Værker
anvendte Dampmaskiner, fabrikeredes. Ogsaa her fandtes Guldsand,
temmelig riigholdigt, der udvadskedes, og som navnlig er mærkeligt
derved at man deri har fundet flere Diamanter, blandt hvilke een
paa ⅝ Karat.

Den Vei vore Reisende nu fulgte gik deels gjennem store Skove
og deels gjennem dyrket Land, hvilket sidste synes at henhøre til de
frugtbareste Egne i det hele Gouvernement. Indtil Parchina fulgte
man Høisletten, men herfra gik det nedad i Pyschmadalen til 
Kredsstaden Kamyschloff. Her var ethvert Spor af Fjeld og Klippegrund
forsvundet, og man var nu inde paa den store siberiske Slette.

Skraaningen af Ural er forøvrigt, fra Katharinaburg regnet,
meget langsom og umærkelig. Broen ved Kamyschloff maaltes af vore
Reisende og befandtes at have en Høide af 211 Fod over Havfladen, og
da nu Katharinaburg ligger omtrent 750 Fod høit, saa havde Veien
paa en Længde af 123 Werster ikkun sænket sig omtrent 550 Fod,
en Afskræntning mod Øst, der er saa jevn, at neppe noget andet
Høidedrag i samme Retning, med Undtagelse maaskee af Harzen,
derpaa afgiver et Exempel.

Veiene vare overalt udmærket gode, og allerede den 20. om
Middagen naaedes Tjumen, der ligger omtrent 300 Werster fra 
Katharinaburg. Tjumen ligger ved Tura og er en ikke ubetydelig By,
større endog end Katharinaburg. De fleste Huse ere af Træ, men
der findes dog enkelte Steenhuse og Steenkirker; i dens Nærhed
ligger dyrkede Agre og Enge. Turas Bredder ere mærkelige ved
den Mængde Elephanttænder, som man der har fundet, og hvilke
alle ere saa godt vedligeholdte, at de kunne forarbeides. I en 
længere Afstand fra Tjumen finder man ikke alene deslige Tænder, men
ogsaa store Masser af Knokler, saavel af Elephanter, som af Bøfler.

Dagen efter passeredes Tobol, allerede en mægtig og rivende
Strøm. Veien gik nu deels over Enge, stundom bevoxede med Krat
af Birk, Pile og Linde, og deels gjennem Naaleskove med meget
sandig Jordbund. Endnu før Solnedgang saae man i det Fjerne
Spiret af Kathedralen i Tobolsk, Vestsiberiens Hovedstad. Irtysch,
der ved Tobolsk optager Tobol, har ligesom de fleste andre russiske
Floder, det Særegne ved sig, at dens høire Bred er høi og tildeels
Klippeland, medens den venstre er lav og Slette. Kort før Tobols
Forening med Irtysch forlader denne Flod den Fjeldvæg, der gaaer
saa omtrent i lige Retning mod Nord, og beskriver foran den en
stor Bue, paa hvis nordvestlige Side den optager Tobol under en
spids Vinkel. Paa den nordlige Side af det halvkredsformige Hjørne,
der paa denne Maade dannes af Irtysch, mellem Strømmen og
Fjeldvæggen, ligger en Deel af Byen Tobolsk, hvilken kaldes den
nedre Stad, medens en anden mindre Deel, den øvre Stad, ligger
paa Høiderne.

Et Par Werster fra Staden, ved Byens sydlige Ende, passeredes 
Irtysch ved et Færgested. Dette Sted er skjebnesvangert for de
russiske Forviste; thi Overfarten over Irtysch betegner symbolsk deres
politiske Død, men ogsaa i anden Henseende er den af Vigtighed,
eftersom Enhver der overtager et Embede i Siberien, erholder en
høiere Rang saasnart han har overskredet Irtysch, og det er en
Kjendsgjerning, at Rangsygen lokker en heel Deel til Siberien, som
ellers ikke vilde beqvemme sig til der at modtage noget Embede.
Forøvrigt fordres kun et treaarigt Ophold i Siberien, for at 
vedkommende Embedsmand kan beholde den høiere Rang.

I Tobolsk modtoges de Reisende gjestevenligt af en Tydsker,
Statsraad <b>Dr.</b> Albert, der velvilligt indrømmede dem Bolig. I en
Kreds af Landsmænd, samt af Mænd af tydsk Herkomst, fandt vore
Reisende sig snart paa en behagelig Maade hjemme, saa at det 
mangen Gang ikke faldt dem ind, at de vare saa langt borte fra deres
Fædreland, især da ogsaa de fleste af deres Værks Tjenere bestode
af tydske Forviste eller Forsendte, som de her kaldes.

I Vestsiberiens Gouverneur, Weljaminoff, fandt de en særdeles
dannet og kundskabsrig Mand, der med den største Velvillie gik dem
tilhaande og personligen ledsagede dem paa flere Udftugter i Omegnen. 
Fra den øvre By, der ligger noget over 200 Fod over den
nedre, har man en viid Udsigt, der vel er temmelig eensformig, men
dog storartet; den store Halvbue, som Irtysch danner, udgjør deri
Hovedprospectet. Foran sig tilhøire seer man den nedre Stad, og
hiinsides Floden en vidtstrakt grøn Slette, saalangt Øiet kan naae;
det Eensformige afbrydes ved Tobol, der hist og her blinker frem,
samt ved nogle enkelte russiske og tartariske Landsbyer, der fordetmeste 
ligge tæt ved Floderne, og mellem hvilke man stedse kan kjende
de tartariske paa en lille Lund, der indeslutter deres Kirkegaard.

Egnen ved Tobolsk er historisk mærkelig derved, at det sidstafgjørende 
Slag, hvorved Siberiens Erobring fuldendtes, stod her i
Anret 1581 mellen Kosakhetmanen Jermarck og Tartarhøvdingen
Kutschum.

Under sit Ophold i Tobolsk anstillede Humboldt sine sædvanlige
astronomiske og magnetiske Iagttagelser, og navnlig paa det samme
Sted hvor Abb<b>é</b> Chappe d'Autoroche, der i Aaret 1761 af Ludvig
XV. var bleven sendt til Siberien for at iagttage Venus’s Gjennemgang 
gjennem Solen, havde anstillet sine Iagttagelser. Dette
Sted, et af Steen opbygget Observatorium, var i Tidernes Løb 
forfaldent og til Slutning ganske nedbrudt, men da det i astronomisk
Henseende var vigtigt at faae dets Beliggenhed at vide, var det 
lykkedes Professorerne Hansteen og Ermann i 1828, ved Hjelp af en
80aarig svensk Oberst, der nøie kjendte det, at udfinde det, og der
at observere. Dette Punkt, efter hvilket den geographiske Beliggenhed 
af Tobolsk var bestemt, var nu det paa hvilket ogsaa Humboldt
anstillede sine Iagttagelser.

Tobolsk ligger under 58° 11′ nordlig Bredde og 65° 56′ østlig
Længde fra Paris. Aarets Middeltemperatnr udgjor — 2.4, 
Vinterens — 19.8, og Sommerens + 14.0. Folkemængden 
udgjorde i 1842 14,246 Indvaanere.

Levemaaden i Tobolsk er meget eensformig. Savnet af aandig
Nydelse søger man at erstatte ved sandselig. Velhavende Folk spise og
drikke godt, og slaae Tiden ihjel ved Spillebordet; de Fattigere
maae tage tiltakke med ussel, simpel Kost, der saameget mindre kan
gives nogen Afvexling, som den indenlandske Production kun er yderst
tarvelig, paa Grund af det raa Klima. Det er en bekjendt Sag,
at de siberiske Vintre ere overordentlig strenge og vedvarende, og der
hengaaer vel neppe noget Aar, uden at Qviksølvet fryser, saa at
det kan skjæres og hamres som Bly. Floderne Irtysch og Tobol
gaae ikke op før sidst i April, og allerede i October ere de atter
tillagte; Nattefrost er meget almindelig midt om Sommeren. Under
den Træbro, med hvilket Gaderne i Tobolsk ere belagte, optøer Isen
kun sjeldent fuldkomment om Sommeren, og selv i August kan man
hist og her finde Grunden derunder frossen. Derimod stiger paa
den anden Side Sommervarmen ofte til 30° <b>R</b>. i Skyggen, og
godtgjør saaledes den af Humboldt fremsatte Paastand, at Sommerheden 
i de nordlige Egne ikke staaer tilbage for Tropeegnenes. Kun
er denne Varme ikke vedvarende, en stærk Nordenvind, eller ialtfald
Aftenkølingen, minder snart om den Breddegrad, man befinder sig
under. Med et saadant Klima er det naturligt at kun nordlige
Grøntsager, eller idetmindste kun Frugter, der modnes i kort Tid
her kunne trives. Kaal, Løg, Roer og Kartofler, samt Rug, Hvede,
Havre, Hirse, Spelt og Ærter, henhøre til de almindeligste 
Frembringelser. Af Træarter voxe her Birk, Poppel og forskjellige 
Granarter. Af Bær findes her foruden Tranebær, Jordbær, Hindbær og
Ribs, ogsaa Bjørnebær og Multebær, hvilke sidste ere Nordens meest
aromathiske og meest velsmagende Bær.

Blandt de Næringsmidler som Handelen med Asien bringer
Rusland, indtager Theen den fortrinligste Plads. For enhver Russer
er denne Drik en sand Vederqvægelse, og en Selvkoger, Samawar,
af Messing er selv i den tarveligste Huusholdning ligesaa nødvendig
som Dampbadet, Banji. Den instinctmæssige Følelse af det Velgjørende 
ved sveddrivende Midler i det strenge Klima, bidrager rimeligviis 
til Brugen af Bade, samt til den hyppige Theedrikken. Meget
stærke Bade tages ialmindelighed kun een Gang om Ugen, men Thee
drikkes altid to Gange om Dagen hele Aaret rundt. I Middelklasserne 
drikke Huusbonde og Tyende Thee i Fællesskab, men i de
høiere Klasser fattes i Borgstuen, <b>isbi</b>, hvori Tyendet opholder sig,
aldrig en egen Samawar. Ved festlige Leiligheder serveres tilligemed
Theen, foruden de saakaldte Zirbelnødder, Cedergranens Frugt, ogsaa
paa chinesisk Maneer en heel Deel vegetabilske Spiser, saasom 
mangehaande Frugter, der sydfra indføres, henkogte i Sukker, under Navn
af Warenia.

Den animalske Føde her bestaaer hovedsagelig af Fisk, Oxe-,
Kalve-, Bede- og Hønsekjød samt Vildt, især Fuglevildt. Imidlertid
ere dog de førstnævnte Kjødsorter kun i kort Tid at faae i fersk
Stand. Da nemlig Vinteren er saa lang og Sommeren saa kort,
saa er det Hø, der indbjerges, ikke tilstrækkeligt til Fodring Vinteren
over, og derfor henter man først paa Sommeren hele Drifter af stort
og smaat Qvæg fra den sydlige Deel af Gouvernementet, lader dem
græsse til ud paa Høsten, slagter dem saa efterhaanden og gjemmer
Kjødet i Klippekjeldere, hvor det saa fryser og hvorfra det tages
frem til Forbrug efterhaanden. Havdes der ikke en stor Mængde
levende Høns, saa vilde man mange Gange om Vinteren aldeles
komme til at savne nyslagtet fersk Kjød. Svanekjød, men kun for
detmeste saltet, spises hyppigst, og det er almindeligt, at de Bønder,
som boe ved de større Floder, navnlig Ob og Irtysch, i Garn fange
en stor Mængde af disse og andre Vandfugle, hvilke de nedgrave
ved Floderne, for at de senere kunne have nogen Næring at tage
til, hvorved de ikke regne det saa nøie, om Kjødet imidlertid er
bleven lidt bedærvet. Kun en ringe Deel af de fangne Fugle bliver
nedsaltet og forsendt til fjernere Steder. Flere vilde Fugles Æg
sælges særdeles billigt i Tobolsk, men man savner i denne Deel af
Siberien det Middel som Beboerne af Østkysten benytte for at bevare
deslige Æg, nemlig Hvalfiskespæk.

Klædedragten maa naturligviis være varm; det er en Lykke at
der i Gouvernementet gives Rensdyr, thi Huderne af disse bruges
almindeligt til Beklædning, navnlig til Peltse, med Haarene udad.
Desforuden forfærdiger man ogsaa saadanne af Svaneskind, paa
hvilke man lader Dunen blive siddende, men disse ere sjeldnere og
kostbare og derhos lidet varige. De Velhavende bruge naturligviis
ogsaa allehaande andet Peltsværk, men Almuesmanden nøies med
Rensdyrskind eller Faarepeltse. Qvinderne bære lange uldne Huer,
der gaae ned over Ørene, og omvikle desuden Hovedet med et 
Tørklæde; over deres Kaftan bære de en lille Pelts i Form af en
kort Kaabe.

Sundhedstilstanden er i det Hele taget bedre end man paa
Grund af det strenge Klima skulde tro; rheumatiske Tilfælde, 
hidsige Febre og Brystsyge forekomme hyppigst; aldrig Blodgang og
sjeldent Koldfeber.

Hos Tobolskerne viser sig tydeligst den hos hele det russiske
Folk i større eller mindre Grad tilstedeværende besynderlige Blanding
af indolent Arbeidssky og travl Anvendelse af Legems- og Aandskræfter 
for at skaffe sig Livets første Fornødenheder. Skarpsindighed
og Energi lægges kun for Dagen, for saa hurtigt som muligt at
kunne vende tilbage til en sikkret og magelig Tilstand, og aldrig
tænker man længere hen i Tiden end i det høieste et Aar. Om en
fortsat Forbedring eller Udvikling af den legemlige eller aandige 
Tilstand, er der ikke Tale, fordi ethvert Afsnit af en<sp> ny Periode</sp>
træffer Menneskene sysselsatte accurat med de samme Tanker om at
indrette for den kommende Tid, som det samme Afsnit af den<sp> 
næstforegaaende Periode</sp>, hvorved der hos dem altsaa ikke gjøres
Krav paa nogen større Kraftanvendelse end den som de allerede 
tidligere have opbudt. Indvaanerne i Tobolsk vise saaledes et kraftigt
Liv; naar det gjelder om Indsamling af Levnetsmidler og af Brændsel.
Det er, naar Vinteren begynder, en Lyst at see, hvor hensigtsmæssigt 
man her har indrettet Alt, til Kamp mod Elementet, hvorledes
Enhver midt imellem sine fyldte Spisekammere og indenfor sine varme
Vægge forud er vis paa at seire, og ikke synes at have noget
kjærere Ønske end at det maa blive en rigtig streng Vinter, for at
Modsætningen mellem Inde og Ude kan blive desto skarpere. Det
legemlige Velvære, som Bjørnen i Hiet fornemmer, eller som en af
Gnaverne føler i sin velfyldte Hule, naar den er tilsneet, tør vel i
Forening med de ædlere Tillokkelser ved enhver Afsondring, give
Tobolskernes Byliv sin paafaldende Charakteer.

Tobolsk skulde egentlig have været Reisens østligste Punkt;
Planen var derfra at gaae langs med Irtysch til Omsk, og over
den Ischimske Steppe tilbage til Sydural, men den Hurtighed og
Lethed hvormed Reisen hidtil var gaaet, fremkaldte hos Humboldt
det Ønske at udstrække den til Altai, for med egne Øine at gjøre
fig bekjendt med denne Bjergkjæde, der savnede en nøiagtig nyere
geognostisk Undersøgelse. Reiseplanen blev altsaa lagt, og 
omendskjønt man for at naae sit Maal havde en Strækning af 1500
Werster fra Tobolsk at reise, saa kunde Tiden dog slaae til, naar
man indskrænkede sig til at besee det nødvendigste. De fornødne
Foranstaltninger bleve nu trufne, og navnlig forsynede man sig med
Huer mod Myggene, der ere endnu værre i Stepperne end i Bjergegnene, 
hvor de allerede havde været til Plage nok. Disse Huer
vare af Læder over Hovedet og i Nakken, med en af Hestehaar flettet
Maske for Ansigtet. Reisen tiltraadtes den 24. Juli det bedste Veir,
hvilket saagodtsom uforandret holdt sig den hele Tid.

Den hele Egn fra Tobolsk og indtil Maalet for Reisen i Altai,
Barnaul, er forstørstedelen Steppe, der vel gjennemskjæres af enkelte
Hovedveie, ved hvilke der fra Station til Station ligger Landsbyer,
medens dog den mellemliggende Egn er øde og udyrket. Den første
Strækning af Veien gaaer langs med høire Bred af Irtysch, tildeels
gjennem Skov, der hindrer Udsigt over den venstre lavere Bred,
indtil man naaer Klosteret Abalak, der ligger frit paa en Høide,
som imidlertid er udsat for at skride ned i Floden, da denne her
skjærer ind, og bevirker betydelige Jordskred. I dette Kloster befandt
sig kun en Prior og tre til fire Munke; dets bedste Skat, et 
undergjørende Madonnabillede, var fraværende for som sædvanligt paa
denne Aarstid at gjøre Tjeneste i Tobolsk ved en Kirkefest, en 14
Dages Tid.

De Reisende passerede derefter Irtysch, samt Ischim, en af dens
betydeligste Bifloder. De Strækninger, de gjennemreiste, syntes at
have en fortrinlig sort og fast Jordbund, der i Nærheden af de 
enkelte Landsbyer var opdyrket, men ellers overalt bevoxet med høie
Urter, mellem hvilke der kun stode enkelte Partier af Birk og Popler.
Hele Strækninger syntes ganske rødtfarvede af <b>Epilolium augustifolium</b>,
der just stod i sit skjønneste Flor; andre havde et blaat
Farveskjær af <b>Delphinium elatum</b>, der naaede en betydelig Høide
og voxede særdeles let og frodigt; ogsaa den ildrøde <b>Lychnis calcedonica</b>
var hyppig. Bønderne lode til at være velhavende, og
navnlig var den Reenlighed og Nethed der bemærkedes i en Bolig i
Landsbyen i Ribina, hvor de opholdt sig noget om Morgenen den
26., dem paafaldende. Himlen var aldeles skyfri og Heden var 
derfor overordentlig trykkende; man havde ialmindelighed ved Middagstid
24° <b>R</b>. og oftere mere; Flodvandet havde ogsaa en høi Temperatur
og holdt i Gjennemsnit ved Middagstid ikke under 19°; derimod
var Brøndvandet paa Grund af den siberiske Jordbunds lave 
Temperatur meget koldt, i Gjennemsnit ikke over 2½°.

Uafladeligt Nat og Dag fortsatte de Reisende deres Vei, passerede 
atter Irtysch ved Landsbyen Tatmytskaja, hvor de paa længere
Tid forlode den. Veien gik nu sydøstlig til Floden Om, der ved
Omsk falder i Irtysch, og derpaa i østlig Retning. Her begynder
den Barabinskiske Steppe, der indtager den hele Strækning mellem
Irtysch og Ob. Den er ingenlunde tør, saaledes som man ialmindelighed 
antager, naar man hører Ordet Steppe, men den er tvertimod 
meget vandrig, gjennemskaaret af Floder, og med mange Søer
og Sumpe, af hvilke flere ere saltholdige. For 70 Aar siden var
der ikke Spor til Opdyrkning af denne Steppe, men siden denne
Tid har man navnlig ved Rekrutter paa flere Steder ladet foretage
en saadan med Held. Veien over denne Steppe var, uagtet den 
tildeels var lagt paa Fasciner og Træstammer, overordentlig slet; de
Reisende plagedes i høi Grad af Myggene, der omsværmede dem i
Millionviis. De medtagne Huer og Masker vare ikke istand til at
beskytte dem ganske, og det var ogsaa umuligt for Hedens Skyld at
bære dem bestandigt.

Natten til den 29. Juli ankom man til Byen Kaïnsk, der
ligger ved Om. De bleve her underrettede om, at den saakaldte<sp>
siberiske</sp> Pest var udbrudt i Egnen Øst for denne By, igjennem
hvilke de nødvendigen maatte drage. Gode Raad vare dyre; vende
om igjen vilde de nødigt, og en anden Vei kunde de heller ikke,
uden altfor stort Tidsspilde, tage. Uagtet Sygdommen var beskrevet
dem som særdeles smitsom, besluttede de dog at fortsætte Reisen, og
at undgaae enhver Berørelse med Beboerne af de Egne, hvor den
herskede. Den siberiske Pest er egentlig en Qvægsyge, der smitter 
Menneskene, og som først viser sig i forhærdede Bylder paa
de ubedækkede Dele af Legemet. Den første Aarsag tilskrives Stikket
af et Insect, som man imidlertid ikke nøiere vidste at angive. 
Bylderne kunne fordeles ved Omslag af Tobak eller Salmiak, men 
anvendes intet Middel mod dem, frembringe de snart en Betændelse,
angribe de ædlere Dele og blive snart dødelige.

Kaïnsk er kun en ubetydelig By med smaae Træhuse. Det
Huus, hvori de Reisende opholdt sig, syntes at være det største og
bedste, og der herskede deri Orden og Reenlighed, der stod Blomster
i Vinduerne og paa nogle af Stolene vare der udstoppede Sæder.

I alle de Landsbyer, man drog igjennem, herskede Pesten; mange
Mennesker vare døde, men enduu mere Qvæg og Heste. Af disse
sidste havde Sygdommen krævet i en eneste Landsby indtil 500, saa
at det faldt vanskeligt at faae Forspand. I hver Landsby var der
et Lazareth, og man søgte desuden paa andre Maader at forebygge
og fjerne Sygdommen navnlig vedligeholdtes der paa den hele Linie
Baal og Blus til Renselse af Luften. I Nærheden af Landsbyen
Kotkewa havde man forladt Tomskveien, og drog i sydostlig Retning
mod Ob. Sygdommen, der kun holder sig til Stepperne, og aldrig
viser sig i Bjergegnene, var nu ved Udgangen af den Barabinskiske
Steppe ganske ophørt. Efter at have passeret en smuk Birkeskov
og et yppigt England langs med Ob, satte man over denne Flod
ved den lille By Bergsk, der ligger malerisk hiinsides den brede
Flod, omgivet af tætte Granskove. Fra denne By og til Barnaul,
der ogsaa ligger ved Ob, gaaer Veien deels gjennem Skove og deels
gjennem Sletteland, mee i det Hele taget paa en saa god og fast
Vei, at de Reisende stundom kunde tilbagelægge indtil 18 Werster i
Timen. Den 1. August befandt man sig atter ved Ob, der skulde
passeres for at man kunde naae det paa den anden Side af Floden
beliggende Barnaul. Stærk Storm og Regn forhalede imidlertid 
Overfarten i nogle Timer. Professor Ehrenberg anvendte dette 
ufrivillige Ophold til en botanisk Udflugt, fra hvilken han medbragte et
rigt Udbytte, tildeels af Planter, der i vore Haver dyrkes som 
Ziirplanter. Da Veiret endelig havde bedaget sig, satte man over 
Floden, og naaede velbeholdent Barnaul, efter at man i den korte Tid
af 9 Dage havde tilbagelagt henimod 1500 Werster.

*

</chapter>
<chapter name="Sjette Kapitel">

<h2><small>Sjette Kapitel.</small></h2>

Barnaul ligger vel endnu saa godt som i Steppen, men er dog
Midtpunktet for hele det Altaiske Bjergværksvæsen, og desaarsag af
største Vigtighed; den er ikke alene Sædet for den hele 
Bjergværksbestyrelse, men er ogsaa Stedet for den vigtigste Smeltehytte, og
tiltager Aar for Aar, altsom Bjergværksdrivten i Altai udvider sig.
Bjergvaærksproductionen her bestaaer fornemmelig i Sølv, og hvor
betydelig Drivten er, kan sluttes deraf, at Udbyttet etatsmæssigen 
allerede i længere Tid har været ansat til 1000 Pud Sølv, eller
69,900 Mark cølnsk, hvortil endvidere kommer 12,000 Pud Kobber,
og henved 20,000 Pud Bly aarligt. Sammenlignet med det aarlige 
Udbytte af de vigtigere Sølvværker paa den østlige Halvkugle,
afgive Altaiværkerne meest, hvorimod de staae langt tilbage for de
mexicanske Værker, hvis Udbytte beløber sig til 2½ Million Mark
aarlig.

Slangebjerggruben har allerede fra gammel Tid af givet det
meste Sølverts. Den ligger 290 Verfter fra Barnaul. Andre Sølvgruber 
ere imidlertid ogsaa i Drivt, navnlig de ved Syränowsk
og Riddersk. Særskilte Kobbergruber findes ogsaa, men ikke 
særskilte Blygruber, da Blyet forekommer mellem Sølvertsen.

Hvor stor end Sølvproductionen i det Hele er, saa ere Ertserne 
ikke rige, de indeholde gjennemsnitlig kun 1½ Solotnik Sølv
pr. Pud Erts. Gruberne ligge i meget skovfattige Egne, og 
derfor maa Ertsen altid føres langveis for at udsmeltes. Transporten
af Erts og Kul skeer af Bønder mod en lav Godtgjørelse, samt
mod Fritagelse for Kopskat og Værnepligt; den foretages ene om
Sommeren, naar der er Græsning nok, og aldrig om Vinteren,
deels paa Grund af Mangel paa Foder, og deels paa Grund af de
tilfjelds saa hyppige Storme med Sneefog.

Disse Storme hedde i Altai<sp> Buraner</sp>. Dette Navn er i
det russiske Sprog optaget fra de nomadiserende Folkestammers, og
betegner den Storm, der om Sommeren ophvirvler Steppens Støv,
og om Vinteren dens Snee. Buranen adskiller sig fra vort Sneefog, 
deri at den ophvirvler den allerede faldne Snee, medens dette
danner sig ved den faldende Snee. Dog gives der ogsaa Buraner,
der danne sig paa sidstnævnte Maade, og Steppeboerne skjelne da
mellem øvre og nedre Buraner. Bryde begge Arter løs paa eengang, 
saa opstaaer der et saadant Chaos i Naturen, at man derom
ikke kan gjøre sig noget Begreb. Den bliver ofte saa voldsom, at
den begraver Kirgiserteltene paa Stepperne, og bereder de Karavaner, 
der overfaldes af den, total Undergang.

Buranen begynder dermed, at et Vindstød farer hen over Sneesletten. 
Førerne vide godt, hvad det har at betyde. Sneen sammenhober 
sig endnu ikke, Sølvstriber reise sig fra Sletten; hyppigere 
og hyppigere stige de iveiret, Vinden begynder at suse og at
hyle, Luften glindser stedse meer og meer af Sneens Krystaller, og
endelig bliver det altsammen en mørk Masse, der drives afsted i en og
samme Retning, indtil den, hvor den finder Modstand, gribes af en
Hvirvelvind, eller preller af mod Slettens ophøiede Punkter.

Buranen pleier at lægge sig efter at have raset i en halv
Dag; sjelden varer den en heel Dag og endnu sjeldnere flere Dage
i Træk. Buranerne ere hyppigst ved Aarstidernes Omvexling; ofte
begynder Høst og Vinter med slige Sneestorme. I den østlige Deel
af Steppen blæse de ved en Thermometerstand af 8—10° R.; ved
høiere Temperatur ere de sjeldnere, men ogsaa farligere. Jalmindelighed 
opkomme de ved Tøveir, eller ved indtrædende Frost, og ved
klart Veir, naar der i de høiere Luftlag, ikke befinde sig Snee.
Man slutter deraf, at de ere en Følge af de frosne, til Snee 
forvandlede Dunster, der i Tøeveir befinde sig i Luften. Sydost 
bringer kolde Buraner, Sydvest varme, saa at Sneen bliver hængende
ved Klæderne.

Buranen er for den asiatiske Steppe, hvad Samumen er for
den afrikanske Ørken. Naar den nærmer sig, gribes Karavanerne af
Rædsel; hverken Mennesker eller Dyr formaae at finde sig tilrette,
Stedsandsen synes aldeles at tabe sig. Det skeer ofte i Landsbyerne
at Folk, der ville fra et Huus til et andet, forvilde sig under 
Buranen ud paa Steppen, og omkomme. Helst bliver man derfor
hjemme paa en saadan Dag. Qvæget flokkes med Hovederne vendte
mod hverandre, saasnart det mærker Buranens Komme, og vedbliver
den at rase, saa lader det sig med Vinden føre fremad, i rasende
Fart over Stok og Steen, indtil det segner af Mathed, eller styrter
i Afgrundene. Til forskjellige Tider have Sneestormene foraarsaget
de i disse Egne nomadiserende Folkestammer uhyre Tab. Navnlig
omkom i Aaret 1827 i en Buran paa Saratowasteppen, 10,500
Kameler, 280,000 Heste, 13,000 Stykker Hornqvæg, og 1 Million
Faar.

Ligesom ved Samum kan den Reisende kun finde Frelse i en
Buran, derved at han standser og lægger sig plat ned paa Jorden.
Saaledes gjore Kirgis-Kaisakkerne, og det skal mange Gange have
hændt sig, at de paa denne Maade have maattet tilbringe flere
Dage. Undertiden bryder en Sandburan løs om Sommeren, der
indhyller Alt i Sand og Støv, men den varer ikke længe og 
anretter ikke videre Skade.

I 1827 havde Altaiværkerne givet et Udbytte af 916 Pud 37
Pund 21 Solotnik reent Sølv og 27 Pud 26 Pund 26 Solotnik
Guld; tilsammen til en Værdi af 4,572,908 Rubler Assignat.
Drivtsomkostningerne havde udgjort, 1,279,000 Rubler, saa at
Overskuddet altsaa havde været 3,293,908 Rubler.

Indtil Aaret 1851 er der ved de forskjellige russiske Sølvværker 
i Kaukasus, Ural og Siberien siden deres Optagelse til forskjellig 
Tid, i det Hele indvundet et Udbytte af: 108,749 Pud
Sølv, til en Værdi af 130 Millioner Rubler, der overstiger 
Værdien af det i Privatvaskerierne i Siberien i de sidste 20 Aar indtil
1850 indvundne Guld med 5 Millioner Rubler.

Bjergværksdrivten i Altai er fra russisk Side ikke saa gammel
som den i Ural, og neppe over 100 Aar gammel. Ligesom paa
sidstnævnte Sted, saaledes finder man ogsaa her mangfoldige Spor
til Bjergværksdrivt i gamle Tider, og Sagnene om den Rigdom der
fandtes<sp> i de gyldne Bjerge</sp>, med hvilket Navn Altai benævnes
paa Chinesisk og Sammeltyrkisk, foranledigede ogsaa Peter den Store
til at udsende forskjellige Expeditioner paa Undersøgelse efter ædle
Metaller. De naaede vel ikke deres Hensigt, men fremmede dog den
senere Bjergværksdrivt, derved at de anlagde Fæstninger langs 
Irtysch, som siden blev til stor Beskyttelse for de russiske Bjergmænd.
Den første egentlige Drivt i Altai skyldes en Demidoff, en Søn af
den Demidoff, hvem det Uralske Bjergværksvæsen har sin Opkomst
at takke. I 1723 gjorde han de første sikkre Erfaringer om 
Fordelen ved Grubedrivt i Altai, og optog derefter i 1728 de første
Gruber i hvilke der dreves paa Kobber dersteds. Efterhaanden
udvidedes Drivten, og da der tillige fandtes Guld- og Sølvertser, 
hvis Bearbeidelse dengang ikke var Private tilladt, gik 
Altaiværkerne i 1746 over i Kronens Besiddelse. Regjeringen tog sig
med største Omhu af disse Værker; ordnede deres Bestyrelse paa
hensigtsmæssigste Maade, udsendte forskjellige Expeditioner, saavel i
videnskabeligt som i administrativt og bjergværksmæssigt Øiemed, og
anlagde til Værkernes Beskyttelse mod Kalmukernes og Teleuternes
Anfald, en Række af Fæstninger, saa at den hele Bjergværksdrivt
snart kom i største Flor.

Det Altaiske Bergdistrict eller som det nu, efter de først optagne 
Gruber officielt benævnes det Kolywano-Woskressentskiske District 
indtager omtrent Halvparten af Gouvernementet Tomsk, og
deles i en østlig og en vestlig Deel, der er væsentlig forskjellig i
Udseende og i Frembringelser. Den østlige Deel gjennemskjæres
allevegne af Altaibjergene med deres sneebedækte Toppe,<sp> Bjelki</sp>.
Landskabet er paa mange Steder skovrigt, og har paa høire Side
af Ob eller Engsiden (Lien) en fugtig frugtbar Jordbund, i hvilken
mangehaande Markfrugter trives ypperligt uden Gjødning.

Den vestlige Deel skilles fra den østlige ved flere Floddale, og
udgjør en mod den Barabinskiske Steppe heldende bølgeformig Skraaning. 
De Dale, som her findes navnlig langs Ob bærer Navn af<sp>
Padi</sp>. Denne Deel af Districtet er næsten aldeles skovløs, og 
fattig paa Vand. Jordbunden er foreøvrigt temmelig frugtbar, men er
ogsaa paa flere Steder sandet og saltholdig. De Steder, hvor der
findes Salt, kaldes<sp> Solontschaki</sp>, og navnlig efter Regn viser
Jordbunden sig sammesteds ganske belagt med reen Kogsalt og 
Bittersalt, som om den var bedækket med Riimfrost. Paa klare 
Sommerdage bemærker man ofte i Stepperne i dette District, det 
interessante Luftphænomen, Fata Morgana, der her kaldes<sp> Marewa</sp>.

Begge Districter udgjøre tilsammen et Fladeindhold af 7960
Qvadratmile. Forskjelligheden i deres Beliggenhed bevirker ogsaa
en Forskjellighed i deres Klima. Den østlige Deel har et langt
barskere Klima og langt strengere Vinter, end den vestlige. 
Sommertemperaturen er imidlertid i det Hele taget tilstrækkelig høi, for
at ikke alene en heel Deel Markfrugter kunne trives, men at ogsaa
Meloner og andre kjelnere Planter kunne voxe yppigt i Friland. I
Dalene er der fortrinligt Græs, og det paa mange Steder saa høit,
at det ganske skjuler en Hest.

Ialmindelighed er den østlige Halvdeel skikket til Korn- og 
Biavl, og den vestlige til Qvægdrift. I hiin Egn har Sømmeren
næsten uafbrudt klare og skyfrie Dage, og her forekommer aldrig den
siberiske Pest, som i den vestlige Deel aarlig bortriver saamange
Heste og saameget Qvæg. Man pleier derfor herfra ved Sommerens 
Begyndelse at drive Hestene tilfjelds, og lade dem der græsse
til ud paa Høsten. I Bjergegnene findes heller ikke de Myg,
Bremser, osv. som i de lave sumpige Egne og i Stepperne ere til
saa stor en Plage, og mod hvilke Beboerne i disse Egne pleie i
deres Huse at værge sig ved den saakaldte<sp> Kurewa</sp>, hvilket er en
Potte med forraadnende Komøg, som der bliver stukket Ild i, og
hvis Røg holder Insecterne borte; ved Indgangen til Landsbyerne
anvendes dette Middel i det Større.

Klimatet er her i det Hele taget sundt, og de gængse Sygdomme 
ere Koldfebre, samt hidsige Febre og siberisk Pest, der som
meldt ogsaa smitter Mennesker.

Den Altaiske Flora er særdeles riig, men endnu ikke tilstrækkelig 
bekjendt. Faunaen omfatter brune og sorte Bjørne, Ulve, Ræve,
Zobler, Maar, Hermeliner, Ildere, Egern, Harer, Jerve, Losse, de
saakaldte Jermurankier eller Skovkatte, Grævlinger, Murmeldyr,
Vildsviin, Elsdyr, Daadyr, Rensdyr, Raadyr; vilde Faar, samt
Tigere, skjønt sjeldent.

Af fiirfødede Huusdyr gives kun Heste, Hornqvæg, Faar, 
Geder, og hos Kalmukerne og Kirgiserne ved Irtysch ogsaa Kameler.

Mærkeligt er det, at der i Altai skal forekomme en Art 
Cochenille, med hvis Opdagelse det skal være gaaet saaledes til:

I Aaret 1769 blev der paa Foranledning af Regeringen i 
forskjellige Egne af Rusland søgt efter Insectcr, der kunde erstatte den
ægte Cochenille. I den Anviisning, som i denne Hensigt blev 
offentliggjort var det sagt, at de Insecter der meentes, pleiede at
sidde ved Roden af en lille guulblomstrende Plante, der lignede
Jordbærplanten.

Ifølge denne Bekjendtgjørelse fandt nu en Læge i det Altaiske,
at der saavel paa Jordbærplanter som paa Potentiller fandtes 
hvidgraae slimede Forhøininger, der vare bedækkede med en sort Skal,
og af hvilke der udviklede sig et Insect, som farvede rødt, naar det
blev trykket ihjel. En stor Mængde af dem bleve indsamlede og
sendte til Petersborg, efter at de iforveien vare dræbte over Kulild.
En Farver prøvede dem, og fandt at de vel vare forskjellige fra
den ægte Cochenille; men at de dog afgave et meget brugbart 
Farvestof. Det paalagdes nu den omtalte Læge at indsende 20 Pund
af deslige Insecter, men da Sommeren i 1773, da denne Ordre
skulde udføres, var meget regnfuld, lykkedes det ham kun at faae
samlet 2 Pund, hvilke atter bleve prøvede i Petersborg og befundne
saa fortrinlige, at ægte Cochenille meentes at kunne undværes. Med
denne opmuntrende Besked søgte Lægen nu flittigt, og var Aaret
efter saa heldig at finde ikke alene det tidligere Insect, men ogsaa
et andet større, der gav en lignende rød Farve, i saa stor en
Mængde, at han kunde indsende 32 Pund til Petersborg. Otte
Aar senere kom der imidlertid den Besked, at det ikke duede det
Mindste. Et Par Aar senere optoges atter Sagen. Nye Indsamlinger 
skete, nye Prøver bleve gjorte, og man kom til det Resultat,
at Farvestoffet var brugbart, naar man blot iagttog behørig Omhu
med at præparere Insecterne. Til forskjellige Tider søgte Regjeringen 
derefter fra Altai deels at erholde Insecter, og deels paa Stedet 
at faae Sagen tilbørlig undersøgt: men dens Bestræbelser strandede 
stedse paa de Vedkommendes Ligegyldighed, Uvidenhed eller onde
Villie, og man veed endnu den Dag idag intet Tilforladeligt om 
Tilværelsen af et Cochenillesurogat i det Altaiske, ja det er endog 
blevet paastaaet, at de omhandlede Insecter ikke have været andet end
en Art Myrer, eftersom man ved de med dem paa Stedet anstillede
Forsøg, ikke har opdaget andet Mærkeligt, end Lugt af Myreæther.

Totalfolkemængden i det her omhandlede Bjergværksdistrict 
udgjør 350,000 Individer af begge Kjøn.

Sproget er det Nordrussiske eller den Nowgorodske Dialect,
og indeholder derhos en heel Mængde ældgamle Ord, der i andre
Egne ere gaaede af Brug. Mange gamle Sange have her 
holdt sig uforandrede, ligesom ogsaa mangt et gammelt Sagn, især
om Storfyrst Wladimir og hans Helte.

Handelsmændene have faste Bopæle deels i Gouvernementets
forskjellige Stæder og Fæstninger og deels ved Værkerne, men da de
i det Hele taget ikke besidde Kapital, have de ikke været istand til
udelukkende at bemægtige sig Handelen, og Altai besøges derfor 
aarligt af en Mængde reisende Landkræmmere andetstedsfra. Disse
Landkræmmere kaldes i Sibirien Susdaler, og vise sig overalt 
driftige og forekommende mod deres Kunder. De erholde mod en 
Afgift Handelsret, og indfinde sig, længselsfuldt ventede, overalt
paa Landet, i Byerne og ved Værkerne med deres Varer, der 
hovedsageligt bestaae i: Bomuldsvarer, Uldvarer, Silkevarer, 
Porcellain, Metalvarer osv., og ei at forglemme de meget yndede 
Historiebøger og Træsnit. Disse Handelsmænd begynde altid som vandrende
Bissekræmmere med Kurven paa Nakken, og benævnes paa Russisk<sp>
chodebschtschiki</sp> eller Warjagi; ved denne Levemaade erhverve de
den Fiffighed, dcr udmærker dem, og de have dannet sig et eget
Sprog, der endog bruges af de Petersborgske Kræmmere, naar de
ikke ville have at deres Kunder skulle forstaae dem. Susdalerne ere
desuden disse fjerne Egnes levende Aviser, og saaledes dobbelt 
velkomne, fordi de vide at fortælle Nyt. De bosiddende Kjøbmænd
blive, som naturligt, meget trykkede ved disse tilreisende Handelsmænd 
og indskrænke sig derfor deels til Handel mcd saadanne Varer
som hine ikke kunne føre med sig, og deels til Anlæg af enkelte nødvendige
Fabriker, som f. Ex. Sæbesyderier, Garverier osv. De egentlige
Borgere (paa Russisk<sp> mjeschtschane</sp>), der ifølge deres Rettigheder
fortrinsviis skulde udgjøre den industrielle Klasse, beskjæftige sig med
Detailhandel, og navnlig med Udsalg af landoeconomiske Producter.
De besidde derhos næsten Alle et Stykke Land til Græsning og 
Høbjergning, og mange af dem leve udelukkende af Agerbrug. Deres
Qvinder og Børn væve Lærred og uldne Tøier, men kun til eget
Brug. I det hele District er der en mærkelig Mangel paa de 
almindeligste egentlige Haandværkere; Tømmermænd, Bødkere og Garvere ere
yderst sjeldne, Snedkere endnu sjeldnere, og<sp> Skræddere, 
Skomagere, Kleinsmede og Kobbersmede findes aldeles
ikke</sp>. De allernødvendigste Ting som f. Ex. Læder, Skotøi, 
Kjøkkentøi, Leer, Staalvare, Søm, ja endog Trækar og Træskeer maa
indføres langveisfra.

Til Værkerne hørte i 1840 112,289 Mænd og 117,467
Qvinder af Bondestanden, hvilken Stand i det Hele taget udmærker
sig ved Arbeidsomhed og Dristighed. Bønderne beskjeftige sig med
Agerbrug, Qvægdrift, Biavl og med Jagt og Fiskeri, og der findes
blandt dem mangfoldige Haandværkere, der ellers i andre Lande kun
findes i Byerne. Altaibonden bygger saaledes selv sin Hytte, 
forfærdiger selv sin Vogn og sin Slæde, og tømrer sin Baad, ifald
han ogsaa tilfældigviis er Fisker. Han er ogsaa Murer og forstaaer 
at<sp> „slaae</sp>” sin Ovn, ɔ: at bygge den af Leer, og at forsyne
den med et Rør, der bestaaer af en udboret Træstamme, som 
indvendig er foret med Leer. Han er fremdeles en Smule Billedhugger, 
og det Ydre af hans Huus er ofte prydet med ret net udskaaret 
Arbeide; endvidere er han Garver og forstaaer ikke alene at
berede Læder til Skotøi og Seletøi, men ogsaa Skind til Peltse,
o. desl. Han syer selv en eiendommelig Sort Sko<sp> tscharki</sp> eller<sp>
koti</sp>, og lange Vandstøvler,<sp> butyly</sp>. Saaledes er det kun 
Møllebyggeriet, samt Smedehaandværket, som enhver Altaibonde ikke 
forstaaer sig paa. Det førstnævnte gjør en Undtagelse paa Grund af
den almindeligt russiske Folkeovertro, ifølge hvilken Møllebyggerne
ere saakaldte „<sp>kloge Folk</sp>” (snachari), der forstaae at møde den
„<sp>urene Kraft</sp>", der modsætter sig Anvendelsen af den for utilladelig 
ansete Benyttelse af et Vasdrag. I den østlige Deel af Altaidistrictet 
findes forøvrigt en overordentlig Mængde Møller og der
gaves dersteds i 1841 ikke færre end 2655 Møller, blandt hvilke
kun 293 Veirmøller, Resten Vandmøller, der paa 90 nær tilhørte
Bønderne. Som meldt væve Qvinderne Lærred og uldne Tøier,
hvilke de derhos farve deels Blaat med Indigo, deels Rødt, Grønt
og Guult med visse indenlandske Planter.

Altaibonden udmærker sig saavel i sin Bedrift som Landmand,
som i sin huuslige Indretning og sin Klædedragt, ved den største
Reenlighed og Velstand, og danner i denne Henseende en Modsætning 
til hvad man ellers ialmindelighed antræffer hos den russiske
Bonde; han er tilmed i høi Grad gjæstfri og ligefrem i sit Væsen.
Bonden er her noget mere fri og selvstændig end andetsteds, og de
gode Følger heraf, vise sig i Agerbrugets Fremblomstren, og i 
Bøndernes tiltagende Velstand. Det Hoveri, som de maa forrette i
Værkernes Tjeneste, er ikke meget trykkende og godtgjøres dem efter
en billig Ansættelse.

Bjergværksarbeiderne, hvis Antal beløber sig til omtrent 25,788
udtages ved Recrutering blandt de ovenomhandlede Bønder, og ere
derfor med Hensyn til Levemaade og Erhverv ved Siden af deres
Bjergværksarbeide, ikke meget forskjellige fra dem. De besidde næsten
Alle egne Huse med Have og Vænge, og holde Heste, Køer og Faar.

De meest velhavende iblandt dem ere de halvt eller heelt<sp> 
Udtjente</sp>, der have Tid nok til at forbedre deres Eiendom, og 
dernæst ogsaa Beboerne af visse Hyttedistricter, der holde mange Heste,
som de udleie til Kul- og Ertstransport, navnlig paa den Tid af
Aaret, da de værkspligtige Bønder paa Grund af Høhøsten ikke
godt kunne undvære deres Heste. Værksarbeiderne ere inddeelte i
tre Afdelinger, af hvilke en arbeider i 12 Dagtimer, den anden i
12 Nattimer, medens den tredie er fri, og saaledes stifteviis Uge
for Uge. Søn- og Helligdagene komme ikke de arbeidende Afdelinger 
tilgode, og denne Indretning er hensigtsmæssig, navnlig i Rusland, 
hvor Helligdagene udgjøre en Trediedeel af Aarets Dage, saa
at Arbeidet følgelig vilde lide en altfor stor Standsning, ifald der
ikke var truffen en Foranstaltning som den angivne, der samler 
Fridagene for Arbeiderne skifteviis.

Endeel af Arbeiderne anvendes ikke i den egentlige Bjergværksdrift, 
men udføre deels de Haandværk, som dertil ere fornødne, og
arbeide saaledes f. Ex. som Tømmermænd, Smede, Garvere, Glasmestere 
osv. Til denne Haandværkeretat høre endvidere de Menige
samt Underofficiererne af den saakaldte sibiriske 10de Liniebataillon.

Af Jasak- eller skattepligtige oprindelige Beboere, gives der i
Districtets Østbygd flere bosiddende Stammer, deels af mongolsk og
deels af tyrkisk Herkomst, der tidligere paa Grund heraf holdt sig
strengt adskilte, hvilket man endnu den Dag idag kan see, deels af
de geographiske Benævnelser og deels af disse Folks Physiognomi,
Sprog og Skikke. Fordum vare disse Egne bedre befolkede end
nu, og Beboerne besadde en vis Dannelse og vare dygtige i 
Bjergfaget samt i anden Kunstfærdighed.

Man kalder nu de tyrkiske Stammer Tartarer og de mongolske
Kalmuker eller<sp> dobbeltbetalende</sp> Tyrker, fordi de, efter i
Begyndelsen af forrige Aarhundrede at være blevne tributpligtige til
Rusland, vedbleve at erlægge Skat til de Sjunguriske Chaner, som
de hidtil havde været undergivne.

Til de oprindelige Beboere af Altai henregnes ogsaa de saakaldte<sp> 
Kamenschtschiker</sp> eller Fjeldbønder (af Kamen, et Fjeld),
der boe i Altais utilgjængeligste Trakter. Skjønt Russer af Herkomst,
Tro og Sprog, maatte de dog tidligere, ligesom de oprindelige 
Beboere betale deres Jasak, eller en Tribut af Peltsværk og Skind,
hvilken imidlertid nu er bleven afløst af en ubetydelig Obrok eller
arvelig Afgift. De stamme fra russiske Secterer eller Flygtninge,
der i Begyndelsen af forrige Aarhundrede, førend Bjergværkerne vare
optagne og da Landskabet havde Navn af Bjelowodje (de hvide Vandes 
Land), indvandrede hertil fra de nordlige russiske Provindser,
deels for at unddrage sig indgaaede Forpligtelser, og deels for at
føre et frit Liv og navnlig Handel.

Deres første Nybygder anlagde de i utilgængelige Skovtrakter,
og især var dette Tilfældet med<sp> Roskolnikerne</sp>, Sectererne af
den gamle Tro, som byggede Eremitboliger dersteds, og som ofte i
deres Fanatisme gik saavidt, at de gave sig selv frivillig Døden paa
Baalet. Efter at Bjergværksdrivten var begyndt, og der var bleven
anlagt en Linie af Fæstninger, mistede Landet sin Charakteer som frit
Land, og det ovennævnte Navn indskrænkedes inden betydeligt indsnævrede 
Grændser, og omfatter nu kun det Landskab, der ligger
hiinsides Bjergdistrictet mod den chinesiske Grændse.

De omhandlede Frifolks Stilling blev ved denne Udvidelse af
det russiske Herredømme væsentlig forandret, og da de af Peltsjægerne
(Promyschlenniks) hørte, at der mellem Fjeldene længere mod Sydvest 
fandtes en Egn, hvor der var Overflødighed paa Alt, lyttede
de villigen til, og Roskolnikerne, der hørte til forskjellige Secter,
blandt hvilke især<sp> Gjendøberne</sp> og<sp> Billedstormerne</sp>, 
vandrede først ud til de saa meget priste Egne. Deres Exempel fulgtes
af mange Bønder, Haandværkere og andre Individer af den orthodoxe 
Tro, der saaledes mellem Fjeldene dannede flere Menigheder.

Disse Udvandrere var det som bare Navn af Kamenschtschiker:
de vare fordetmeste Jægere og Fiskere, men forsømte dog ikke ganske
Agerbruget. De førte en livlig Tuskhandel med Chineserne, af hvem
de for Peltsvæerk tilbyttede sig Sølv, Silke, uldne Varer, Thee osv.
Med Kirgis-Kaisakerne og de med disse nomadiserende Handelsmænd
stode de ligeledes i Forbindelse. Paa Søn- og Høitidsdage pleiede
samtlige Beboere af en Landsby at forsamle sig i et Huus til fælles
Gudstjeneste; denne varede i flere Timer, i stille Bøn og uden 
Prædiken eller Oplæsning, samt uden nogensomhelst religieuse Ceremonier.
Forenede ved fælles Skjebne, afsondrede fra Samfundet, hvilke de
havde forladt for at undgaae Arbeide og Hoveri, dannede 
Kamenschtschikerne et Broderskab, der i sig indeholdt flere af den russiske 
Nationalcharakteers smukkeste Træk; de vare trofaste Kammerater, stedse
redebonne til gjensidigen at yde hinanden Tjenester, og godgjørende
imod de Fattige, som de hjalp paa alle Maader.

Deres communale Bestyrelse var fuldkommen demokratisk; de
anerkjendte hverken Overordnede eller bestemte Forpligtelser, ihvorvel
de indrømmede deres „bedste Mænd” en vis Autoritet. Ved enhver
Sag af Vigtighed for den lille Republik, forsamlede Indvaanerne af
de forskjellige Landsbyer sig til fælles Raadslagning, og toge 
Beslutning efter de „bedste Mænds“ Udsagn. Begik Nogen en Forbrydelse,
f. Ex. et Tyveri, saa forføiede „de bedste Mænd“ sig, paa Anmeldelse 
fra Klageren, til den Anklagedes Huus, hvor de undersøgte
Sagen, og i fornødent Fald tilkjendte Straf, der i Forhold til
Forbrydelsen bestod i Stokkeprygl eller Pidsk.

Saaledes levede Kamentschschikerne indtil der henimod Slutningen 
af forrige Aarhundrede opkom store Uordener iblandt dem. Opbragte 
over en af dem flere Gange domfældt Forbryders slette Opførsel, 
dømte de ham til med sammenlænkede Fødder at udsættes
paa en Tømmerflaade og priisgives Strømmen. Men trods denne
og lignende Straffe mod andre Rolighedsforstyrrere formaaede man
dog ikke at gjenoprette Roligheden; tre Aars Misvæxt fuldstændiggjorde 
de stakkels Menneskers Nød, og de forlode endelig deres
Hjem, droge nærmere mod den chinesiske Grændse og anraabte 
Bogdochan om Beskyttelse. Denne viste dem imidlertid tilbage, og de
havde nu ingen anden Udvei end at underkaste sig den russiske 
Regjering, hvilket de ogsaa saa meget hellere gjorde frivilligt, deels
fordi det var paatænkt at anlægge en Fæstning i deres Egn, hvorved 
de dog tilsidst vare blevne undertvungne, og deels fordi de i det
Hele taget følte Skrupler ved at have udelukket sig fra Statskirken.
I en almindelig Forsamling blev det derfor besluttet, at der skulde
sendes en „klog Mand“ til Barnaul, som skulde udvirke Benaadning
og Tilladelse til at de mod en Afgivt maatte blive i deres Bygder.
Udførelsen af denne Beslutning fandt imidlertid Modstand hos de
Ældste og de „bedste Mænd“, indtil i Aaret 1790, hvorpaa de
Aaret efter erholdt den attraaede keiserlige Benaadning. Dengang
angaves deres Antal at være henimod 300, og det skal nu udgjøre
omtrent 600. De leve nu særdeles fredeligt og vindskibeligt, og
beskjeftige sig med Agerbrug, Qvægdrift og Biavl, samt med Jagt
og Fiskeri. Lige med de øvrige Folkestammer i disse Egne, betale
de en aarlig Afgift, Obrok, der er fastsat til 8 Ass. Rublcr pr.
Hoved. I deres Egn findes de rigeste Sølv- og Blyminer Syränowsk, 
Krukowsk, Riddersk o. s. v., og vidtløftige Strækninger af
frugtbart men ubeboet Land vente endnu de flittige Hænder, der
skulle opdyrke deres jomfruelige Jordbund, og bringe de i deres Indre
skjulte Skatte for Dagen.

De saakaldte Dobbeltbetalere<sp> Dwojedanzy</sp> der udgjør et
Antal af omtrent 13,000 Individer, beskjeftige sig ligesaavelsom 
Tartarerne, hvis Antal omtrent er 5000, hovedsagelig med Jagt. De
Altaiske Kalmukker og Tartarer føre, ligesom mange Folkestammer
under lignende Forholde, et høist simpelt og tarveligt Liv; deres
Fornødenheder indskrænke sig til Besiddelsen af en Woilok-Jurte, en
tilstrækkelig Mængde Heste- og Faarekjød, og Klæder gjorte af disse
Dyrs Huder. De ere rige naar de eie nogle Smaahjorder, gode
Jagtvaaben og fuldt op af Kumiss.

De siberiske Linie-Kosakker oprettedes i 1716 og Fæstninger og
Vagtposter anlagdes samtidig dermed ved Irtysch. Paa forskjellig Maade
og til forskjellige Tider forstærkedes hiin Hærafdeling stedse mere og
mere, saaledes at den nu tæller over 24,000 Mand, til hvilke høre
23,000 Qvinder, der paa en Strækning af 2000 Werster, ligge
i 85 Redouter og Forposter, af hvilke 13 Vagtposter og 22 Redouter, 
med 20,000 Individer af begge Kjøn ligge i Bjergværksdistrictet.
Disse Kosakker holde en heel Mængde Heste, Qvæg og Faar, drive
Agerbrug og Biavl, hvorhos de ogsaa beskjeftige sig med Jagt og
Fiskeri. De dyrke ikke alene de almindelige Kornarter, men ogsaa
chinesisk Hvede samt Meloner, Tobak o. s. v. De fiske Lax, hvilke
de salte og som de tilligemed Caviar og deres øvrige Producter
sælge til Kirgiserne og til de nærmestliggende Bjergværker. Ved
deres Huse bemærker man er vis architektonisk Kunstfærdighed, 
navnlig i Udskjæringen paa Gavlene og over Døre og Vinduer, hvorhos
der i det Indre hersker den største Reenlighed. Næsten alle Kosakker
kunne læse og skrive, og beflitte sig i mange Henseender, navnlig
forsaavidt angaaer deres Qvinders Dragt, paa et anbesalende Ydre.
Deres smukke Væxt og Udseende, deres ridderlige Væsen, samt mange
andre gode Egenskaber, skylde de deres Nedstammen fra Saporogerne
(Beboerne af Landet hiinsides Dnieper) og fra de donske Kosakker,
hvilket ogsaa kan kjendes i deres Sprog.

Agerbruget drives overalt uden Benyttelse af Gjødning, thi
Jorden er frugtbar nok og afgiver Tilstrækkeligt. Kornpriserne ere
derfor ialmindelighed meget lave, imidlertid kan dog af og til 
Misvæxt indtræffe, og da der sjeldent i gode Aar er større Forraad end
netop, saa kunne de Kornmagaziner, der paa Statens Regning stedse
skulle indeholde Reserveforraad, med Nød og Neppe opfylde deres
Bestemmelse.

Havedyrkningen omfatter alskens Grøntsager, Roer, Agurker,
Meloner, Græskar, samt undtagelsesviis Kartofler og Tobak. Hos
de egentlige Bønder og hos Boskolikerne hersker en endnu uovervunden
Fordom mod begge de sidstnævnte Væxter, om hvilke de sige, at de
ere forbandede og fremkomme af Judas’s Legeme. Selv i det europæiske 
Rusland er det ikke ret mange Aar siden at Bønderne, paa
Foranledning af Geistligheden, ansaae Kartoflerne for<sp> Djævleæg</sp>,
og afskyede dem.

Hesteavlen og Qvægdrivten begunstiges overalt i det Altaiske
med ypperlige Græsgange. Antallet af de derværende Heste anslaaes
til 450,000, og Værdien af hver enkelt til idetmindste 50 
Papiir-Rubler. De ere, som overalt i Siberien, særdeles stærke og 
udholdende og ypperlige Travere. De faae sjelden Havre, men nøies med
Gras og Hø. Paa enkelte Steder holdes der saa mange Heste, at
de ikke kunde vinterfodres med Hø, og man maa derfor lade dem
skjøtte sig selv paa Steppen, hvor de leve kummerligt af det Græs,
som de kunne skrabe frem under Sneen. Hestehandelen er livlig, og
i Stæderne og i Fæstningerne holdes hyppigt Vaddeløb.

Af Hornqvæg findes der ikke saa stort et Antal, som af Heste,
da det ikke, ligesom disse, kan overlades til sig selv om Vinteren.
Racen er den almindelige russiske af Middelstørrelse Melkeproductionen 
og Handelen med Slagteqvæg afgiver betydelige Fordele.
Værdien af en Ko anslaaes ialmindelighed til 25 Papiir-Rubler.
Faar af den almindelige russiske Race holdes i stor Mængde af 
Bønderne, men sjeldnere af Byernes Beboere, medens man hos 
Kalmukkerne og Grændse-Kosakkerne finder de saakaldte kirgisiske Faar, 
høibenede og med Fedthaler. Deres Uld er grov og duer kun til at
gjøre Filt af. Man lægger dem dog til med stor Fordeel, især
fordi de give saamegen Talg, indtil 15 Pund af en Hale. De
levere ogsaa meget velsmagende Kjød, hvormed der paa Grændsen
drives en betydelig Handel. Af de russiske Faars Uld gjøres grovt
Klæde, der bruges til Klæder, samt en Art mønstret Woilok; men
man bruger dog de fleste Skind til Peltse, der udgjøre Befolkningens 
almindeligste Beklædning. Den hele russiske Faareavl i det
Altaiske strækker imidlertid ikke til, og der maa derfor indføres ikke
alene en Mængde Faarekjød fra Kirgiserne og Kalmukkerne, men
ogsaa mangfoldige færdigsyede Peltse andetstedsfra.

Geder holdes paa mange Steder, skjønt i ringe Mængde; de
benyttes imidlertid kun sjeldent, uagtet deres Haarbedækning er af
stor Værdi. Paa enkelte Steder indsees dog dette, hvorfor Haarene
ogsaa i Fældetiden afkæmmes og anvendes til forskjellige strikkede
Varer. Sviin findes kun i ringe Mængde, men da Flesk er meget
eftersøgt og Børster jevnlig bruges i Guldvadskerierne, saa er man
begyndt at lægge disse Dyr til i større Mængde. Om Sommeren
slipper man dem ud i Skovene, hvor de da, især paa fugtige
Steder, trives ypperligt.

Fjerkræ, navnlig Gjæs, Ænder og Høns, holdes overalt i stor
Mængde. Bier udgjøre en af Altaibondens vigtigste Indtægtskilder.
Hvor stort et Antal Bikuber, der findes i det hele altaiske District,
kan ikke angives, men det maa være meget betydeligt, eftersom der
alene paa Beboerne af Værksdistrictet i Aaret 1840 kom 90,800
Kuber, der aarligt leverede 2035 Pud Vox, 11,806 Pud Honning.

Indførelsen af denne vigtige Industrigreen skyldes en Tydsker,
ved Navn Berens, der henimod Slutningen af forrige Aarhundrede
var ansat som Læge ved Grændse-Kosakkerne, samt en Kosak-Oberst
Avschenowskji. Da de havde fundet Egnen ved nogle Landsbyer i
Nærheden af Fæstningen Ustkamenogorsk, passende for Biavl, og
Beboerne tilbøielige til at befatte sig dermed, saa bevirkede de, at
der fra Baschkererne i Egnen om Orenburg blev forskrevet nogle
Stader, hvilke, 30 i Tallet, bleve fordeelte i den nævnte Egn, dog
paa den Betingelse, at de ikke skulde tilhøre Bønderne, men at disse
blot skulde passe dem. Følgen var naturligviis den, at Bierne
snart uddøde, uagtet de i det første Aar havde sværmet to a tre
Gange. En Snees Aar senere greb man Sagen anderledes an; man
lod atter Bistader komme fra det Orenburgske, men denne Gang
solgte man dem til Bønderne, og det varede ikke mere end tre Aar
førend Salget af Vox og Honning indbragte Eierne betydelig 
Fordeel. Overalt lagde man sig nu efter Biavl, og paa flere Steder
dannede der sig desuden mange vilde Bisværme, der eftersporedes
og som ligeledes indbragte god Fordeel. Vigtigheden af denne Avl
er nu saa almindelig anerkjendt i disse Egne, at der i Kirkerne
aarligt afholdes en Messe til Ære for dem, der først have bragt
den i Opkomst.

Jagten er navnlig Fjeldboernes kjereste Syssel, og mange af
dem drive den saa ivrigt, at de som Jægere tilbringe flere Aar i
de fjerneste Skovtrakter. Der leve de fordetmeste ganske ene med
deres Hund, bevæbnede med en Bøsse, et Jagtspyd og en Kniv;
sjelden slaae to og to sig sammen, og endnu sjeldnere forene Flere
sig i et Kammeratskab eller Artel. Deels med deres Vaaben, og
deels paa anden Maade, ved Faldgruber, Snarer, Ulvegrave og 
deslige, nedlægge de da en saadan Mængde af Peltsdyr, at de som
oftest vende hjem rigeligt belønnede for deres Møie. Ved denne
Levemaade og ved deres naturlige Anlæg, nyde disse Folk, der 
kaldes<sp> Swjerowtchtschiki</sp> (ɔ: Dyrfængere), eller ogsaa<sp> 
Promyschleniki</sp> (ɔ: Fribyttere), et Jernhelbred og vise sig overalt 
uforfærdede og dristige. Det meste af det Peltsværk, der af disse 
Jægere erhverves, udføres til russiske Messer.

Fiskeri drives ikke i den Udstrækning, som Jagt, det er endnu ikke
almindeligt bleven til en Erhvervsgreen, men afgiver kun det 
Fornødne til Beboernes Behov. I Floderne fanges Lax og Stør, de
sidste af en udmærket Beskaffenhed og Størrelse, deels i Laxegaarde
og Garn, og deels i Ruser, samt paa Kroge og Pilke. I Søerne
findes Karudser, Gjedder og Aborrer. Karudserne, der fiskes baade
om Sommeren og om Vinteren og fordetmeste med Garn, tørres i
Luften, og blive derved ligesaa vigtige for disse Egne som Kabliauen
for det nordlige europæiske Rusland.

Paa samme Maade behandles ogsaa Gjedder, Rødskaller og
Muller; foruden de nævnte Maader at fange disse Fisk paa, stanger
man dem ogsaa, især om Sommeren ved Blus, og fanger dem om
Vinteren paa Kroge med Skaller til Ang. En egen Art Fiskeri,
meest til Fornøielse, er Rødskallefiskeriet paa Atlaifloden. De 
Rødskaller, som her findes, ere overmaade vevre, og bide hverken paa
Krog eller gaae i Ruser; de holde sig altid i Stimer (runi); 
henimod Slutningen af Sommeren jages de af Skrigskarven, en Art
Pelikan, ind under den Masse af Drivtømmer, der paa mange 
Steder spærre Floden i en Længde af flere hundrede Favne. Før dette
Tidspunkt udsøges et Sted, der er frit for Klipper eller andre 
Hindringer, og tvers over Floden spændes nu her et Garn, hvis øverste
Kant rager, ved Hjælp af Stænger, nogle Fod op over Vandet.
Mod Strømmen roe nu Fiskerne i flere Baade op mod disse 
Tvergarn under en idelig Skrigen og Hujen, medens Andre iland gaae
i samme Retning og kaste Stene og Stokke ud i Vandet. Rødskallerne
skræmmes ved denne Støi, og svømme med Strømmen i tre Hobe.
En erfaren Fisker iagttager dem nøie fra Land af, og giver 
Fiskerne i Baadene Tegn om de skulde ro til, eller holde stille. Fiskene
forfølges paa denne Maade, indtil Baadene ere komne de satte Garn
paa en Snees Favne nær, da kaster man saa hurtigt som muligt
nok et Garn under Baadene, ligeledes tvers over Floden, hæver
ogsaa dettes Kant op over Vandet, og begynder nu endelig Fangsten
med en Træknod. Skallerne søge at springe over Tvergarnene, men
det lykkes kun saa, og man kan i et enkelt Dræt trække en 250
Stykker.

Paa flere Steder i Fjeldegnene tørres de mindre Fiske i Ovnen, 
og laves til det saakaldte Porsa, ɔ: en Art grovt Meel, der
gjemmes i Sække og opblødes i kogt Vand naar det skal bruges.

*

Vi vende atter tilbage til vore Reisende, der vare ankomne til
Barnaul den 4. August. Denne By ligger paa en sandig Slette
ved Barnaulkas Udløb i Ob; og paa Venstre af begge Floder; den
bestaaer af mange brede i rette Vinkler hinanden skjærende Gader,
med Huse fordetmeste af Træ, hvilke i det Hele taget kun ere smaa
og vidt adskilte fra hinanden, hvorfor ogsaa Staden seer meget større
ud, end den virkelig er med Hensyn til Folkemængden, der kun udgjør 
omtrent 10,000; Omegnen er ikke smuk, men Stedet er ikke
destomindre af stor Interesse for den Reisende, deels paa Grund af
de mange dannede og kundskabsrige Mænd, som navnlig Bjergværksdrivten 
her har forenet, og deels paa Grund af de mange offentlige
og private Samlinger, som her findes.

Chefen for det Altaiske Bjergværksvæsen Oberberghauptmand
Froloff, der tillige var Civilgouverneur i Gouvernementet Tomsk,
viste Humboldt og hans Reiseselskab den største Forekommenhed.
Smeltehytten, en anseelig Bygning med tvende Fløie, af hvilke den
ene indbefatter Sølvovnene og den anden Blyovnene, ligger paa
Sydsiden af Byen ved en stor Hyttedam.

Sølvprocessen er her i en særegen Grad interessant, ikke alene
fordi den gjennemføres med størst mulige Fuldkommenhed, men navnlig 
fordi Udscheidningen af Sølvet af de Altaiske Ertser er forbunden 
med visse eiendommetige og store Vanskeligheder. Dette Arbeide
pleier ialmindelighed at være temmelig let og falder i tre Afdelinger,
i Smeltningen af det raae Erts, i Blyets Udscheidning af den ved
den foregaaende Udsmeltning tilbageblevne Steen, og i en lignende
Udscheidning af det ved Ertssmeltningen vundne sølvholdige Bly.
Ertserne til den Barnaulske Smeltehytte vindes deels i Gruberne 
i Slangebjerget og Omegn, og deels i længere fraliggende
Gruber. De ere af stor Forskjellighed i Sammensætning og 
Bestanddele, eftersom de komme fra det ene eller det andet Sted, og det er
igjen Grunden til, at de ved Udsmeltningen maae undergaae en forskjellig, 
efter deres Beskaffenhed lempet, ofte vidtløftig og vanskelig
Behandling. Ved de Hindringer, som Udsmeltningen saaledes har
at kæmpe med, er det forøvrigt temmelig rimeligt, at der ogsaa maa
finde et Tab i Productionen Sted, uagtet Arbeidet drives saa 
omhyggeligt og fuldkomment som muligt, og dette Tab beløber sig ogsaa
aarligt til omtrent 500 Pud eller 35,000 Mark Sølv; Ertserne ere
derhos i det Hele taget ikke meget rige.

Blyprocessen er ikke underkastet nogensomhelst Vanskelighed, men
synes endog at være lettere i Barnaul end andetsteds, eftersom
Blyertserne ikke som sædvanligt bestaae af Blyglands, men kun 
indeholde Oxyd.

Hvad der næst efter Smeltehytterne i Barnaul tildrog sig de
Reisendes Opmærksomhed, var det siberiske Museum. Denne, i sin
Slags vistnok eneste Anstalt i Siberien, skylder især den ovennævnte
Oberberghauptmand Froloff samt Statsraad <b>Dr</b>. Gebler, sin 
Opkomst. Det indeholder en Mængde Gjenstande af forskjellig Art,
udelukkende siberiske og vedkommende Landets Frembringelser og dets
Beboeres Skikke og Indretninger. Her findes saaledes udstoppede
Pattedyr og Fugle, Insecter, Mineralier, Modeller til Gruber og
Maskiner, siberiske Dragter, Huusgeraad og Redskaber, og endelig
Oldsager fra de Tschudiske Kæmpehøie, der i stor Mængde findes ved
Altai, samt mangfoldige Gjenstande af Sølv og Guld. Den ovennævnte 
Statsraad Gebler, Læge og Tydsk af Fødsel, eier en særdeles 
interessant naturhistorisk, navnlig entomologisk Samling, der
indeholder ikke alene de i Altai forekommende Insectsorter, men ogsaa
andre Landes, hvilke sidste han havde tiltusket sig. Ehrenberg var
ikke lidet forbauset ved her at finde en stor Deel af de Insecter,
som han havde samlet paa sin afrikanske Reise, hvilke Gebler paa
den ommeldte Maade havde erholdt fra det Berlinske Museum.

Froloff besad en særdeles fuldstændig Samling af chinesiske
Sager og Gjenstande.

Den oprindelige Reiseplan, der som meldt allerede var bleven
udvidet til det Altaiske, fik ved det nærmere Bekjendtskab med disse
Egne en endnu videre Udvidelse, og efter at de Reisende havde havt
et særdeles behageligt Ophold af tre Dage i Barnaul, brøde de op
for at besøge Slangebjerget, Gruberne i Riddersk og Krukowsk, og
over Fæstningerne Ustkamenogorsk og Buchtharminsk at tage til 
Gruberne Syränowsk og til det chinesiske Baty. De forlode Barnaul
om Aftenen den 4de August i større Selskab end de vare didkomne,
idet nemlig General Litwinoff i Tomsk, en polsk Officier, og en ung
Læge paa Generalgouverneurens Befaling sluttede sig til dem.

Veien til Slangebjerget er uden synderlig Interesse, følger
deels Barnaulka og deels Ob og Alei, og gaaer mellem denne
Flod og Tscharysch, ligeledes en af Obs Bifloder, over den 
saakaldte Piatawskejiske Steppe, hvilken kun frembød et sørgeligt Skue,
da den slet ikke er dyrket, og Heden ganske havde afsvedet Græsset.
Fra denne Steppe saae man først de over 100 Werster borte 
liggende Altaibjerge, og deres meest fremragende Toppe. Luften var
reen og usædvanlig klar og Bjergene forekom derfor at ligge langt
nærmere end de i Virkeligheden vare. Den 6te om Morgenen naaede
man deres Forbjerge, navnlig ved den paa Grund af sine romantiske
Omgivelser saa særdeles mærkelige Indsø Kolywan, 3 Werster fra
Landsbyen Sauskina. Granitklipper af de besynderligste Former, der
pludseligt hæve sig op af Steppen, omgive den lille Sø, der er 
omtrent 6 Werster i Omfang. De staae isolerede, tilsyneladende uden
mindste indbyrdes Forbindelse, grupperede i Rækker, som om de
vare frembrudte af en Revne. De bestaae af horizontalt over 
hinanden liggende Fliser eller Heller fra tre Tommers til tre Fods
Tykkelse, der oventil ofte hænge saa stærkt ud over, at det seer ud
som om de hvert Øieblik skulde styrte ned. Derhos ere de af 
forskjellig Størrelse; de første, der hæve sig op af Steppen, ere som
smaae enkeltstaaende Altere, og de derefter følgende, som Mure og
gamle Borgruiner. Jo længere mod Øst, desto høiere blive de, indtil
de slutte sig til Sinaja-Sopka, der ogsaa bestaaer af Granit. Midt
imellem hine eiendommeligt formede Granitklipper laae den nævnte
Landsby, 16 Werster fra Slangebjerget. Veien stiger nu stadigt,
og fra en Høide overskuer man den Dal, hvori Flekken Slangebjerg
ligger, samt det Bjerg af samme Navn, der indeholder Sølvertserne,
og et andet kuppelformigt Fjeld, Karaulnaja Sopka, eller Vagtkuppen.

I den nævnte Flekke modtoges de Reisende, som overalt, med
Velvillie, og gjorde navnlig et for dem interessant Bekjendtskab med
Professor Bunge, der med Statsraad Ledebour tidligere havde bereist
Altai, og som derfor var istand til at meddele de Reisende særdeles
vigtige Oplysninger.

Fra denne Flekke, hvis russiske Navn er Smeïnogorsk, gjorde
man i de tre følgende Dage Udflugter til Omegnen, paa hvilke der
for Mineraloger af Faget, navnlig af Prof. Rose, indsamledes høist
værdifulde Notitser om de der forekommende Ertsleier.

Slangebjerget har sit Navn af den Mængde Slanger, som 
forefandtes der, da man opdagede dets Ertsholdighed, og til hvis 
Udryddelse man maatte ansætte særegne Folk. Det udgjør en fuldkommen 
isoleret Fjeldryg, der strækker sig fra Vest mod Sydvest med et
meget steilt Affald mod Øst, Syd og Sydvest, men forøvrigt med
jevn Skraaning mod den Slette, paa hvilken Flekken ligger. 
Vagtkuppen ligger ligeoverfor i Nordost og er omtrent halvtredie Tusind
Fod høit. Det har sit Navn deraf, at der paa det fandtes et Vagttaarn, 
dengang Egnen foruroligedes af Kalmukerne.

Slangebjerget bestaaer næsten aldeles ikke af Andet end 
Ertsleier, i hvilke der findes baade Sølv og Guld. Der er i det Hele
inddrevet 4 Stoller, Ertserne bringes frem for Dagen og sorteres;
saa blive pukkede, og Scheidningen foregaaer om Sommeren i det
Frie og om Vinteren i særegne Bygninger. Paa en Jernbane, der
er noget over en Werste lang, føres Ertsen til Smeltehytten nede i
Flekken. Faa Miner have givet et saa stort Udbytte, som den her
omtalte, og den har i længere Tid været istand til alene at svare
det etatsmæssige Quantum Sølv for hele Altaidistrictet, men da den
herved er bleven noget udtømt, er Productionen bleven nedsat en
heel Deel. Det er ogsaa en Kjendsgjerning, at Ertsen aftager i
Mægtighed, eftersom man trænger dybere ned, og der er al Rimelighed 
for, at de bedste og gedigneste Ertser, der fandtes øverst,
allerede forlængst ere blevne optagne af Tschuderne, af hvis 
Grubedrivt man paa mangfoldige Steder, ogsaa her, har fundet Levninger.
Det er en Mærkelighed, at man blandt de Redskaber og det Værktøi,
som man blandt disse Oldtidslevninger har fundet, ikke træffer Noget
af Jern, men kun af Kobber og Steen, ligesom man heller ikke i
Kæmpehøiene har fundet Prydelser eller Vaaben af andre Metaller
end af Guld og Kobber. Denne Mangel af Jernværktøi har ogsaa
været Grunden til at Tschuderne ikke ere trængte længere ned, end
til Okkeren. Foruden saadanne Grubelevninger fra Tschudernes Tid,
har man ogsaa i Dalen fundet Levninger af et Værk, hvor der har
været slemmet og pukket Guld.

Kolywansk ligger omtrent 30 Werster fra Slangebjerget; en
Fjeldvei, over for Størstedelen nøgne Aase og Moseland, fører didhen.
Her befinder sig et betydeligt Steensliberi, der drives ved Vand; det
er langt større end det Katharinaburgske, og de Gjenstande, som
herfra udgaae, ere af stor Skjønhed. De Steenarter, der her slibes,
ere hovedsagelig Porphyr, forskjellige Arter af Porphyrconglomerat,
Granit, Aventurin, men ikke Jaspis. Med Hensyn til Porphyren
er det navnlig den skjønne røde Porphyr, som her slibes, og det er
at bemærke, at den, foruden i Altai, saavidt bekjendt, nu kun 
forekommer i Elfdalens Porphyrværk i Sverig.

Ogsaa stribet Porphyr, der med Urette kaldes Jaspis, og som
er istand til at modtage en overordentlig skjøn Politur, slibes her.
Det brydes i Rhabarber-Bjerget, Rewennaja-Sopka, der kun høist
uegentlig bærer dette Navn, eftersom der ikke er Spor til Rhabarber 
at opdage paa det. Af denne skjønne Steenart findes i de
keiserlige Slotte i St. Petersborg Kandelabrer, Søiler, og især en
aflang Vase eller Kumme af 8½ Fods Gjennemsnit og 4½ Fods
Dybde. Den Steenblok, hvoraf den er udsleben, veiede 28,000
Pund, og 400 Arbeidere vare i otte Dage beskjeftigede med at slæbe
den fra Steenbruddet til Sliberiet i Kolywansk, en Strækning paa
10 Miil. Tre Aar medgit til at tilsauge Blokken og til at slibe
Vasen, og den kostede, uden at regne Udgifterne med Transporten til
St. Petersborg, henimod 13,000 Rbd.

Ved Riddersk og Krukowsk besaae de Reisende de derværende
rige Sølvgruber. Disse Gruber ligge ovenfor Ulba, en Biflod til
Irtysch. Veien didhen gaaer indtil Ulbadalen ad Steppen langs 
Altai, og fra denne Dal kommer man over en ikke høi, men dog 
temmelig uveisom Aas ned i Ulbadalen, oppe i hvilken de nævnte 
Gruber findes. Denne Dal er trindtom begrændset af høie Sneefjelde, 
der deels kaldes de Ulbinskiske, og deels de Ubinskiske Alper.

Begge Grubers Optagelse er foranlediget ved de Tschudiske
Levninger, man der forefandt; den Ridderske Grube udmærker sig
især ved sit store Udbytte af Bly; den Krutowske ved sit Sølv. I
ingen af dem fryser Vandet om Vinteren, uagtet Qviksølvet hvert
Aar fryser udenfor.

Syränowsk, for Øieblikket den rigeste Sølvgrube i Altai, ligger 
neppe 10 Werster fra Riddersk, i ret Linie over de saakaldte
Chotsunsiske Fjelde. Den Vei, som fører herover, kan imidlertid kun
tilbagelægges tilfods eller i det høieste tilhest, og da vore Reisende
skulde frem tilvogns, maatte de lægge Veien ad Ulbadalen til 
Ustkamenogorsk, derfra over Fjeldene til Buchtarminsk og saa langs med
Buchtarma til Syränowsk. Ulbadalen er i høi Grad charakteristisk,
navnlig ved de den indesluttende majestætiske og vilde Sneefjelde,
blandt hvilke især Prøchodnoi Bjelok og Jeranowskoi Bjelok rage
frem. I Midten af Dalen bestege de Reisende et lidet kugleformigt
Bjerg Kruglaja-Sopko, eller det runde Bjerg, der var mærkeligt ved
den særdeles rige og frodige Urtevæxt det havde. De her voxende
Urter havde mere end Mandshøide, og en enkelt Art af dem, 
<b>Silivum cernuum</b>, som Ehrenberg maalte, var ni Fod lang.

Ved Landsbyen Tscheremschanka forlod man den paa Henreisen
fulgte Vei, og vedblev at følge Ulbadalen i sydlig Retning. 
Vegetationen var overalt, hvor man kom frem, yppig; Landsbyen var
stor, og Bønderne syntes at være meget velhavende. Bier holdtes
overalt i Mængde. Reisen gik som sædvanligt hurtigt, og man
naeede Ustkamenogorsk, ordret Indgangen til Fjeldene, i god 
Behold; denne Fæstning ligger omtrent 800 Fod over Havfladen i
Steppekanten. Byen er uanseelig; den bestaaer af nogle faa Gader
med Træhuse og har omtrent 2300 Indbyggere. Befæstningsværkerne 
ere ligeledes høist unnseelige, og bestaae kun i en stor fri
Plads, paa hvilken der findes nogle Militairbygninger, som er 
omgivet med Volde og Grave. Fæstningens Commandant var en Oberst
Liancourt, en gammel fransk Emigrant, der allerede havde tilbragt
40 Aar i Siberien. Ved en til Ære for den russiske General 
Littwinoff, der som meldt ledsagede Humboldt, foranstaltet Parade,
havde man Leilighed til at beundre Kosakkernes Færdighed og 
Precission i Exercits og Evolutioner.

Reisens næste Maal var Buchtarminsk. Veien didhen kunde 
tilbagelægges enten tillands over Fjeldene ad en meget møisommelig Vei,
eller tilvands ad Irtysch. Henreisen besluttede man at gjøre af den
førstnavnte Vei og Tilbagereisen af den sidstnævnte; men da man ikke
kunde komme frem med de hidtil brugte Reisevogne, valgte man hine
lange smalle til en liggende Stilling indrettede Vogne, som man
allerede tidligere havde benyttet i Ural. Den 14. August begav man
sig paa Veien.

Den Fjeldvei man tog, førte gjennem 5 Landsbyer, der ligesom
alle de, der ligge paa Linien mellem Irtysch og Tombk, ere beboede
af Grændsekosakker, og til Beskyttelse mod Kirgiserne, omgivne med
Palisader, hvorfor de kaldes Redouter. De ere imidlertid nu af
ringe Betydning, eftersom Anfald fra Kirgisernes Side i den seneste
Tid ere saa godt som aldeles ophørte. Veien var, som man havde
forudseet, meget møisommelig. Inden man naaede den første Station
maatte man sætte 5 Gange over Ulba. Det gik bestandig op og
ned, gjennem dybe Dale og over steile Fjelde; Egnen var overalt
malerisk skjøn og storartet, men det vedholdende Regnveir gjorde 
desværre et stort Skaar i de Reisendes Nydelse af de romantiske 
Omgivelser. I Ulbinskoi dvælede man i nogle Timer; det er en lille
Landsby med et ret velhavende Ydre. Ogsaa her fandtes Bier i
Mængde, Honningen var velsmagende og anrettedes i en eiendommelig 
Forbindelse med Agurker. Hiinsides Landsbyen blev Veien endnu
besværligere; den gik steilt opad, indtil man var paa en aaset 
Høislette, der var bevoxet med høit Græs, men skovløs. Anden og
tredie Station ligge begge paa denne Høislette, fra hvilken Veien
derpaa atter sænkede sig dybt ned i trange Dale mellem steile Fjelde,
indtil Alexandrowskoi, den sidste Station før Buchtarminsk. Herfra
gik Veien gjennem Steppeland, tildeels langs Floden Buchtarma,
der falder i Irtysch.

Buchtarminsk er ogsaa en lille Fæstning i Form af en 
retvinklet Triangel, hvis ene Side dannes af Flodens steile Bred, 
medens de to andre dannes af Skov og Gran, som ere sprængte i
Graniten. Tæt ved Fæstningen ligger Byen, sam er omgivet af 
Palisader, den er høist ubetydelig og tæller kun 800 Indvaanere, men
den er heller ikke gammel og har kun bestaaet siden Gruberne 
Syränowsk, til hvis Beskyttelse den er bleven anlagt, optoges.

I Nærheden ligge Kobbergruber og Jernmalmanviisninger, men
ingen af dem være i Drivt, navnlig af Mangel paa Brændsel.

Langs Buchtarma, hen over en fortørret Steppe, samt over
mindre Bjergaase, droge de Reisende videre til Syränowsk, der 
ligger i Maglenkadalen, omgivet af temmelig høie, steile og nøgne Fjelde.
Gruberne ligge temmelig høit tilfjelds, og give hovedsageligt 
guldholdigt Sølv samt Bly. Ertsgehaltet er i Gjennemsnit 4-6 
Solotnik Sølv pr. Pud og omtrent 10 pCt. Bly. Det aarlige Quantum 
Sølv, der udbringes, beløber sig til 400 Pud, og Arbeidsstyrken 
udgjør omtrent 700 Mand. Ertsen kan paa Grund af fuldkommen 
Mangel paa Brændsel, ikke udsmeltes paa Stedet, men maa
føres til Barnaul og de øvrige Smeltehytter i Altai. Transporten
skeer deels tillands og deels tilvands, med store Bekostninger og megen
Møie; af den Grund havde man ogsaa i Dalen selv anlagt er Pukværk 
for de sværere Ertsers Skyld, og derved udvundet en betydelig
Deel Guld. Fra denne Egn havde man atter Udsigt til de 
Cholsunsiske Fjelde, med deres Alpeformer; et af de høieste blandt dem,
Stolbowucha, hævede sig i 17 enkelte Tinder, der alle vare sneedækte. 
Et endnu høiere Fjeld Schtschebenucha, saaes endnu længere
borte, og endnu østligere opdagede man Altais høiefte Top, Bjelucha,
der hidtil ikke er bleven besteget; dette Fjeld skal være 11,000 Fod
høit. Dets Top dannes af to spidse, med evig Snee bedækkede
Horn, mellem hvilke man opdager en smal Fjeldkant. Fra Bjelucha
udgaae de saakaldte Katungiske Fjelde, paa hvis Sydside de eneste
bekjendte<sp> varme Kilder</sp> i Altai findes. De ligge ikke langt fra
Berelflodens Kilder og udvælde i en Ur, og have en Temperatur fra
27 til 34° <b>R</b>. Vandet, der ifølge de anstillede chemiske Analyser
kun indeholder <sup>1</sup>/<sub>1000</sub> faste Bestanddele, men forøvrigt kulsurt Salt,
med Extractivstoffer, er saavel uden Smag som Lugt. Deres Forekomst 
staaer utvivlsomt i Forbindelse med<sp> Jordskjælv</sp>, der ikke
ere sjeldne i Altai, og som ofte spores ud i Sletten; Ridderskgruben 
er det vestligste Punkt, til hvilket Baikalbækkenets Rystelser synes
at forplante sig. I Ural forekommer ingen varme Kilder, men Jordskjælv 
ere ogsaa der yderst sjeldne.

Syränowsk ligger saa nær ved den mongolsk-chinesiske Grændse,
at de Reisende umuligt kunde undlade at aflægge et Besøg i
det nærmeste chinesiske Fort Baty eller Khonimailakhu ved Irtysch.
De lode sig derfor anmelde ved en Kosak og begave sig derhen ad
Beresowkadalen, gjennem Krasjonarsk, den sidste Kosakpost, og over
Maryn, der falder i Irtysch, og her danner Grændsen mellem 
Mongoliet og Siberien. Granitklipper af samme Art og Form som ved
Kolywansk og Vuchtarminsk saaes under Navn af de Marymske
Fjelde, paa høire Bred af Irtysch. Synet af denne Art Klipper er
af Humboldt selv charakteriseret paa følgende Maade: „Intetsteds i
nogen Verdensdeel har jeg truffet Granitmasser, der saa tydeligt
vidne om deres plutoniske Oprindelse, som de, der omgive Altais
Bjergmassen. Graniten er isoleret som Porphyr eller Basalt, og
ledsages ikke af Gneis og Glimmerskifer. Ved Altaibjergenes Fod
hæver den sig i Steppen, under de mærkeligste Former. Stiger
man herfra opad mod Fjeldene om Kolywansøen, saa overraskes man
ved Skuet af disse Granitudbrud, der paa et Rum af flere Quadratmile 
træde frem af en fuldkommen jevn Grund. De have en forskjellig 
Høide fra 10 til 400 Fod. Hvor Masserne kun naae den
førstnævnte ringe Høide, minde de om de smaae vulkanske Ophøininger, 
der findes paa de under Navnet Malpay bekjendte mexicanske
Sletter. Granitens Former ere høist forskjellige og mangen Gang
meget bizarre. Den viser sig snart som smalle Mure, Taarne, 
Polygoner, og snart som Tribuner, Stole og Gravmonumenter; andre
fremtræde i Form af Klokker, fladtrykte Halvkugler eller Kegler, der
udløbe i langstrakte og lave Mure.  Det seer her ud som en Strøm,
der er fremkommen ved de af en Revne udrundne flydende Bestanddele; 
i Nærheden af Buchtarminsk ligger en mærkelig kegleformig
Granitmasse, der af Kirgiserne kaldes<sp> Biritau</sp>, af Russerne<sp>
Mochnataja Sopka</sp>; den ligner i det Store Cajus Cestius’s
Pyramide ved den protestantiske Kirkegaard i Rom. Midt i Steppen 
i nogen Afstand fra Ustkamenogorsk ligger et saadant Granitbjerg, 
der ligner en med smaae Taarne besat Fæstning, det fører
Navn af<sp> Klosterbjerget, Monastyrskaja Gora</sp>; disse 
taarnagtige Spidser skulde ifølge de Reisendes Beretninger, som have 
besøgt Stedet trindt om, indeslutte en Flade af et Par Wersters Omfang,
der ligner en uhyre indre Borggaard. Talrige Kilder udvælde af
Klippen, og forene sig til en lille Elv, hvis smalle Leie er den
eneste Vei, ad hvilken man kan komme ind i denne indesluttede
Dal.”

Den venstre Irtyschbred beboes af nomadiserende Kirgiserhorder, 
der imidlertid ogsaa streife om paa høire Bred. Man kom
forbi flere af deres „Kuler”, saaledes som de i Fællesskab omdragende
Samfund kaldes; i deres Nærhed var Jorden hist og her dyrket,
og fordetmeste tilsaaet med Hirse, der overalt stod godt, fordi 
Kirgiserne anvende Vanding og til den Ende gjennemskjære deres Agre
og Enge med Kanaler.

Baty, Reisens Maal, ligger ved Irtysch, eller rettere paa begge
Sider af Irtysch; Besætningen laae i kirgisiske Jurter, der 
uregelmæssigt vare opstillede mellem hverandre. En saadan Jurte bestaaer
af et cirkelrundt, lodretstaaende omtrent mandshøit Trægitter, paa
hvilket der er befæstet Sparrer, som løbe sammen foroven og danne
en afstumpet Kegle, der omtrent er ligesaa høi som selve Gitteret;
indvendig støttes Taget ved Stænger, og foroven ere Sparrerne 
fæstede til et rundt Træbaand, hvorved der dannes en Aabning for
Røgen. Det Hele er tæt beklædt med Filt; mod Øst er der en
Aabning, for hvilken der hænger et pynteligt udsyet Filttæppe;
høist sjeldent, og kun hos meget rige Kalmuker seer man Trædøre.
I det Indre ere næsten alle Jurter eens; tilhøire for Indgangen
findes et stort Læderkar, paa Kalmukisk Turssuk, næsten af Mandshøide, 
der ved en Stang er fastgjort til Jurten; det er fiirkantet,
undertiden ogsaa aflangt og indknebet paa Midten; en Stang over
en Favn lang er stukket deri, det øverste Rums Aabning er tildækket
med en ugarvet Dyrehud, og paa det nederste Rum, der er mindre,
er der anbragt et Hul med en Tap i. I dette Kar hældes det daglige 
Melkeforraad, ligemeget hvad det er for et Dyr der er blevet
malket. Mælken bliver meget hurtig suur, fordi Karret aldrig 
bliver vadsket reent, og altid indeholder sammenløbet Mælk. Har nu
en Jurtebeboer eller en Gjæst intet at bestille, saa gaaer han hen
til Turssuken og rører i den med den omtalte Stang, indtil han er
træt. Denne sammenløbne ostede Melk udgjør Kalmukernes Hovednæring, 
og den er ikke saa ildesmagende, som man skulde tro, naar
den blot blev reenligere behandlet. Endvidere forefindes andre Kar
til Opbevaring af sød Mælk, samt lignende til Malkningen; Alt
fordetmeste af Læder, og stundom tæt omflettede med Vidier. De
mindre Turssuks, navnlig de hvori det hjemmelavede Brændeviin
gjemmes, har Skikkelsen af en Vom, med Halsen midt paa. Sengen
staaer lidt længere henne; den bestaaer af Filte og Tæpper, som
ere lagte over hinanden; selv hvor Familien tæller over en 
halvsnees Medlemmer er der sjelden mere end een Seng. Næsten 
ligeoverfor Indgangen ligge i to Rækker 4, 8 indtil 16 Lædersække
lagviis over hverandre, hvori Eieren gjemmer sine Klæder, Filtestykker, 
Bomulds- og Silketøier. Disse Sække, der ere saaledes
indrettede at de to og to kunne spændes paa en Kløvsaddel, ere hos
de Rige gjorte af rødt Læder, og prydede med couleurt Saffian.
Over dem er bredt et Tæppe; tilligemed Hjorder udgjøre de den
vigtigste Deel af et Udstyr. Ovenover dem hænge Afgudsbilleder af
forskjellig Art.

Tilvenstre for Indgangen hænge almindeligviis Mandens Redskaber, 
nemlig hans Gevær, Jagtflaske o. s. v.  Nedenunder er der
fordetmeste trukket et Toug, ved hvilket smaae Lam og Kid, hvis Mødre
malkes to eller tre Gange daglig, ere bundne. Midt i Jurten staaer
Arnen, der ofte kun bestaaer af nogle Stene, paa hvilke Kjedlen
staaer. Kun de rigere Kalmuker og de der nomadisere i Nærheden
af Russernes Boliger, eie en Jerntrefod, fra hvilken Kjedlen sjelden
tages af. Over Ildstedet er der som oftest anbragt Rækker til at
hænge alskens Sager til Tørring paa. Undertiden finder man ogsaa
en lille aaben Hylde, til Oste som skulle røges; disse Oste trækkes
senere paa en Snor og ophænges udenfor Jurten paa store Stænger
for at tørres; en anden Maade at tørre dem paa bestaaer i at de
udbredes paa Jurtetaget. I nogen Afstand fra Jurten er der 
bestandig nedrammet en Stang eller en Pæl, til hvilken Hestene ere
bundne. — Disse ere de sædvanlige Indretninger i og ved en Jurte,
og der finder i denne Henseende en saa stor Regelmæssighed Sted,
at man f. Ex. aldrig finder den store Turssuk tilvenstre af 
Indgangen, eller Strikken med Lammene tilhøire.

I Vagtposten, paa venstre Irtyschbred, ligge Montoler, i den
paa høire Bred Chinesere, men begge commanderes af chinesiske 
Officerer. Midt imellem begge Poster, paa en Øe i Irtysch, ligger en
lille russisk Kosak-Piket, under Commando af en Ritmester, for 
hvilken Besætning der dog er opført nogle Huse. Hensigten med den
er, at føre Opsyn med det Fiskeri, som af Kosakkerne fra de 
omliggende Landsbyer drives paa den chinesiske Irtysch til Saissansøen,
at bestemme den lave Afgift af Salt og Stør, som de derfor have
at erlægge til den chinesiske Vagtpost, og for i det Hele taget, at
vaage over den gode Forstaaelse mellem Russere og Chinesere. Om
Vinteren, naar der ikke fiskes, trakker Piketen sig tilbage til 
nærmeste Landsby Krasnojarsk, og den chinesiske Besætning forlader da
ogsaa Baty og tager Ophold i Tschugutschak ved Saissansøen. Efter
Prof. Hansteens Beretning skal Forstaaelsen være saa god, at 
Chineserne, naar de om Høsten drage bort, give Russerne deres Vaaben
i Forvaring, hvilke de da paa det venskabeligste atter erholde 
udleverede, naar de om Foraaret komme tilbage.

Da de Reisendes Ankomst, som ovenfor anført, var meldt 
iforveien, saa var der beredt et Par Jurter til deres Modtagelse, og
da disse laae paa høire Flodbred, aflagde de strax et Besøg hos
Chefen for de der liggende chinesiske Tropper. Han kom dem allerede 
udenfor sit Telt imøde med tvende Ledsagere. Det var en høi,
smækker, tilsyneladende endnu ung Mand, iført en blaae Overkjortel
af Silke, der naaede til Anklerne, og med den bekjendte spidse, 
nedentil opkrampede Hue paa Hovedet, i hvilken der bagtil var stukket
flere, hans Rang tilkjendegivende Paafuglefjer; hans Ledsagere vare
klædte paa lignende Maade, men uden Paafuglefjer i Huen. Ved
Tegn indbød han sine Gjæster til at træde indenfor i hans Jurte,
i hvilken der ligeoverfor Indgangen, samt paa Siden fandtes flere med
Tæpper og Puder tildækkede Kufferter og Kister, ligesom ogsaa 
Gulvet var belagt med et Tæppe. Den chinesiske Befalingsmand tog
Plads ligeoverfor Indgangen, ved hans Side Humboldt, medens de
Øvrige satte sig deels paa de andre Kufferter og Kister, og deels
paa Gulvet. Man havde medbragt en Tolk fra Buchtarminsk, der
dog kun talte Mongolsk, hvilket imidlertid den chinesiske Officeer 
forstod. Humboldts Spørgsmaal bleve nu af hans russiske Ledsagere
forelagt Tolken paa Russisk, af denne oversatte paa Mongolsk for
Chineseren, og paa samme Maade gik Svarene tilbage. Der blev
budt Thee uden Mælk eller Sukker, men man betakkede sig; 
Chineneseren spurgte i hvad Hensigt Humboldt var kommen til disse
Egne, og han svarede, at han var kommen for at besee de Bjergværker, 
hvorom han vel havde hørt tale. Humboldt spurgte ham
nu hvor han var fra, og han sagde, at han hørte hjemme i Peking,
at han nylig var kommen hertil, at han havde gjort Reisen tilhest
i 4 Maaneder, og at Commandoen over denne Post skiftede hvert
tredie Aar.

Efter et kort Ophold fjernede vore Reisende sig, og lode sig
sætte over til den anden Flodbred, for ogsaa at aflægge den 
derværende Officeer et Besøg. Han ventede dem i sin Jurte, foran hvis
Indgang der befandt sig en heel Mængde, med ferst Kjød behængte
Stænger, mellem hvilke man maatte søge sig en Vei. Han var klædt
ligesom den anden Officeer, men var gammel og smudsig, og et lignende 
Anstrøg havde ogsaa hans Jurte og hans hele Omgivelse.
Samtalen med ham var noget møisommeligere, thi der maatte føies
et Mellemled til, og Tolkens Mongolske maatte oversættes paa 
Chinesisk, enten fordi han virkelig ikke forstod Mongolsk, eller fordi han
ansaae det under sin Værdighed at tale directe med Tolken. Humboldt 
forærede ham et Stykke rødt Fløiel, som han modtog med
Taknemmelighed; ogsaa han bød Thee, men man tog ikke derimod.
Efter et lille Ophold færte han sine Gjæster hen til et Tempel, der
stod i Nærheden af Floden.

Det var en lille fiirkantet Træbygning, hvis Indgang vendte
ud imod Floden, indvendig var det næsten tomt, da der med Undtagelse 
af et Alter ligeoverfor Indgangen, og ovenover dette et Billede
af en Buddistisk Afgud, ikke fandtes uogensomhelst Gjenstand derinde.
Udenfor mellem Indgangen og Floden var der opført en Muur,
lidt bredere end Templet, og paa denne Plads stod der et andet
Alter af Skifersteen, oventil belagt med en stor Stenhelle, paa hvilken
der endnu fandtes glødende Kul.

Da de Reisende, efter at have seet sig om paa denne Flodbred,
atter vare komne tilbage til den Jurte, der var bleven dem indrømmet, 
aflagde den første chinesiske Officeer tilligemed to af hans 
Ledsagere dem en Contravisit. Humboldt bød dem velkommen og 
anmodede dem om at træde indenfor. Da Jurten imidlertid var ganske
blottet for Bohave, maatte man tage Plads paa den paa Jorden
udbredte Matte, Humboldt i Midten, hans Reiseselskab tilvenstre, og
de chinesiske Gjæster tilhøire. De mongolske Soldater stimlede til
og saae nysgjerrigt ind i Jurten. Chineserne fremtoge deres Piber
og begyndte at røge, efter at de havde opfordret de Andre til at
gjøre det Samme.

De chinesiske Pibehoveder ere som bekjendt meget smaae, og efter
saa Drag, snart udrøgte, de mane derfor i etvæk stoppes og tændes,
hvilket udførtes af Officerens Ledsagere med hans Pibe. Han smagte
ogsaa paa den russiske Tobak, hvilken syntes at behage ham, men
han lagde dog snart sin Pibe fra sig, da Humboldt og flere af de
Andre ikke røgte. Humboldt overrakte nu den chinesiske Officeer et
Stykke fiint blaat Klæde, hvilket han dog længe vægrede sig ved at
modtage. Medens han nemlig ved Tolken lod udtrykke den Betænkelighed 
han havde ved at imodtage en saa stor Foræring, gav han
ogsaa Humboldt det Samme at forstaae ved Tegn, og skjød Stykket
fra sig, hvorpaa denne atter ved Tolken og ved Tegn lod ham sige,
at han skulde tage imod det og skjød det hen til ham igjen. Efter
at denne Frem- og Tilbageskyden var bleven gjentaget flere Gange,
gav Officeren endelig efter, og som det syntes med Fornøielse. Han
spurgte derpaa Tolken om, hvad han til Gjengjeld skulde forære
Humboldt, og da Tolken i Tilfælde af et saadant Spørgsmaal, allerede 
var bleven underrettet om hvad han skulde svare, saa sagde
han, at den kjæreste Gave vistnok vilde være nogle chinesiske Bøger,
som man havde seet i Officerens Jurte. Disse Bøger bleve strax
hentede; Officeren bød Humboldt dem, men denne tog dem først efter
at en lignende Scene, som den med Klædet, havde gjentaget sig.
Disse Bøger vare en historisk Roman i fire Dele, betitlet Sankuetschi,
indeholdende Historien om de tre Riger, i hvilke China var deelt
efter at Dynastiet Han havde ophørt at herske. Chineseren var glad
ved at kunne give Humboldt denne Foræring, saa meget mere som
denne lod ham sige, at han havde en Broder, der forstod Chinesisk,
og til hvem han vilde give Bøgerne. Efter Anmodning skrev han
sit Navn i en af dem med Blyant, og man erfarede da, at han
hed Tschin-fu. Blyanten var noget Nyt for ham, han betragtede
den med Fornøielse, og modtog den gjerne, da man tilbød ham den.
Forskjellige Forfriskninger, som de Reisende havde medbragt, navnlig
Madeira, Tvebakker og Sukker, hvilket Sidste Mongolerne særdeles
gjerne tiltuske sig af Russerne, bleve derpaa frembaarne. Tschin-fu
nippede til Vinen og tog kun et eneste Stykke Sukker, som han
ikke engang spiste, men, tilligemed Blyanten og en Kardus Tobak
lagde hen paa Klædet, hvorpaa han senere lod det Altsammen bære
bort. Hans Ledsagere tømte derimod flere Glas Viin, stedse i eet
Drag, lagde deres Piber bort, ligesaa snart de fik Øie paa Sukkeret,
og puttede det ene Stykke efter det andet i Munden. Mellem de
mongolske Soldater, som imidlertid havde trængt sig ind i Jurten og
nysgjerrig betragtede den hele Anretning, blev der ogsaa uddeelt
Sukker, som de med Begjærlighed rakte Hænderne ud efter.

Efter nogen Tid stod Tschin-fu op og anbefalede sig; han var
aabenbart en beleven, dannet Mand, hvilket fremgik af hele hans
Væsen. Vore Reisende dvælede endnu noget, og betragtede de 
mongolske Soldater, der i Mængde vare stimlede til, og som nysgjerrigt
befølte og undersøgte de Reisende; uden imidlertid at tage det 
fortrydetigt op at man skød dem fra sig, naar de bleve for nærgaaende.
Styrken i begge Vagtposter udgjorde omtrent 80 Mand, der ligesom
deres Officerer vare klædte i lange Kitler af forskjellig Farve, hvilke
over Hofterne sammenholdtes med et Belte, men Alle vare de 
pjaltede, smudsige og ubevæbnede. Allesammen vare derhos meget tynde
og magre, og de kunde derfor ikke lade være at beundre en af 
Reiseselskabet, der var temmelig føer, samt at beføle og omspænde hans
Mave. Af Vaaben saae man kun Buer og Pile, hvilke de udbøde
til Salg og Bytte tilligemed andre Gjenstande, f. Ex. Tobakspiber,
Porcellain, de Pinde, som de bruge til at spise med istedetfor Skeer
o. s. v.  Mellem deres Telte saae man nogle Kameler og en Hjord
af Geder og Faar med Fedthaler at løbe om, og det var hele deres
Qvægbesætning. Omegnen var øde og bakket; Flodbredderne vare
sivrige, især paa den lille Ø hvor Kosakkerne laae.

Lignende chinesiske Vagtposter, som den ved Baty, findes paa
den hele russiske Grændse; den nærmeste Post østenfor er Tschingistei,
der ligger ved Buchtarma.

Hen paa Eftermiddagen forlode de Reisende Baty, og efter at
de i nogen Afstand derfra havde paa et beqvemt Sted anstillet nogle
astronomiske Iagttagelser, som de af Frygt for at vække Mistanke
hos Chineserne, ikke havde villet gjøre medens de befandt sig mellem
dem, fortsatte de deres Tilbagereise til Buchtarminsk, ad den samme
Vei som de vare komne, og toge derpaa herfra paa Irtysch til 
Ustkamenogorsk. Med den stærke Strøm ned ad Floden, kan denne
Tour tilbagelægges i een Dag, medens man opad, mod Strømmen,
bruger 3—5 Dage og med Ladning endog 8—10 Dage.

For de Reisende var der til denne Fart indrettet tvende Fartøier, 
hvert bestaaende af tre Baade, som vare fastgjorte til hinanden 
og belagte med et Dæk, paa hvilket man havde reist et Filttelt.
Ihvorvel man herved fik det baade beqvemt og tørt i det vedholdende
Regnveir, saa hindredes man dog derved særdeles meget i den frie
Udsigt til Flodbredderne, ligesom det ogsaa, paa Grund af det 
ubehjælpelige Fartøi blev umuligt hyppigt at lande for i geologisk 
Henseende at undersøge Bredderne.

De Bjerge, der danne disse, havde i Begyndelsen de samme
eruptionsmæssige Granitformer, hvorom ovenfor er talt; senere, og
i en større Nærhed af Floden, som derved aldeles indsnevres, bestaaer
de fordetmeste af Leerskifer. Et af dem fører Navnet Werschinin
Bik, efter en Kosakofficeer, som, forfulgt af Kirgiserne, derfra styrtede
sig i Floden. De ere alle mere eller mindre bevoxede med Naaleskov,
og indeslutte græsrige Dale og Kløster.

I Nærheden af Ustkamenogorsk, hvorhen de Reisende ankom om
Aftenen den 19. August, ophøre Fjeldformationerne ganske, og 
Flodbredderne blive flade.

*
</chapter>

<chapter name="Syvende Capitel">
<h2><small>Syvende Capitel.</small></h2>

De Reisende forlode Ustkamenogorsk den følgende Dags Aften,
efter at de der havde modtaget længselsfuldt ventede Breve fra 
Hjemmet, hvilke vare daterede den 6. Juli, og som følgelig i en Tid af
6 Uger havde tilbagelagt en Strækning af mindst 6000 Werster,
Afstanden i lige Linie fra Berlin.
Reisens Maal var atter Sydural, og man tog Veien didhen
tvers igjennem Steppen mod Vest. Den Strækning, der skulde 
tilbagelægges, danner Grændsen mellem Kirgiserhorderne og Rusland,
og til Beskyttelse mod disses Anfald og Overgreb er der paa den
anlagt en Linie af Kosakposter i 20—30 Wersters Mellemrum. De
mindre af disse Poster kaldes Forposter og Redouter, de større 
Fæstninger. De ere alle regelmæssigt byggede og omgivne med Palisader; 
kun de saakaldte Fæstninger indeholde, ligesom i Ustkamenogorsk
en med Vold og Grave omgiven Plads, paa hvilken der findes 
Bygninger for Commandanten og for de øvrige Embedsmænd, samt 
Magaziner og hyppigt ogsaa en Kirke. Saa ubetydelige end disse
Forsvarsmidler i og for sig ere, saa opfylde de dog deres Hensigt,
og da Kirgiserne i det Hele taget ikke længere ere saa krigerske, saa
forfalde ogsaa Posterne efterhaanden meer og meer. Enkelte Stammer af
disse Horder have endog aldeles underkastet sig Russerne, og tilladt
dem at nedsætte sig paa deres Territorium i Kas Karaly og Alexandrowsk. 
De Kosakker, der ligge i disse militaire Pladser, ere vel
organiserede paa Feltfod, men have dog deres faste Boliger, der
udmærke sig ved stor Reenlighed og Orden; de drive Agerbrug og
Qvægavl, og beboe de mindre Pladser næsten ganske alene, medens
der i de større ogsaa findes andre russiske Undersaatter.

Den Kosaklinie der strækker sig fra den chinesisk-mongolske
Grændse til Omsk kaldes<sp> Irtyschlinien</sp>, den fra Omsk til den
siberiske Grændse bærer Navn af den<sp> Ischinske Linie</sp>; og den
der herfra gaaer langs med Floderne Tobol Ui og Ural til den
sidstes Udløb i det Kaspiske Hav, kaldes den<sp> Orenburgske</sp> eller<sp>
Uralske Linie</sp>, saa at der altsaa strækker sig en uafbrudt Række
af militaire Poster ligefra den chinesiske Grændse til det Kaspiske
Hav, en Længde af 3350 Werster. Regner man hertil den Militaircordon, 
der strækker sig fra Urals og til Wolgas Udløb, saa faaer
man i det Hele taget en militairbesat Strækning af 3698 Werster
eller 528 Mile, en Længde der er lige med Afstanden mellem Cadix
og Moskwa i ret Linie.

Ifølge russisk Befaling gik Reisen for sig aldeles paa militair
Viis; fra Station til Station blev man escorteret af en 
Kosakafdeling, og Toget, der bevægede sig gjennem den af Solheden 
afsvedne Steppe, fik derved et livligt Anstrøg.

Man passerede Irtysch, og derefter Ulba og Schulba, i 
Nærheden af hvilken sidste der findes Levninger af de af Demidoff i
Midten af forrige Aarhundrede optagne Kobbergruber.

Semipalatinsk var det første Sted af nogen Betydenhed, som
de Reisende ankom til efter at de havde forladt Ustkamenogorsk.
Det er en By, som er i betydelig Opkomst, navnlig paa Grund af
den asiatiske Handel, som hovedsagelig drives herover, samt over
Petropawlowsk, Troizk og Orenburg, den tæller nu over 7000
Indvaanere, har en Fæstning og en Bazar. Derfra gaae Karavaner
til China, Kokam, ja selv til Kaschmir. Handelen paa China maa
imidlertid ikke drives directe; de russiske Karavaner erholde kun
Adgang under Navn af kirgisiske, og føres af Tartarer, der ere bosatte
i Siberien, eller af Kirgisere. Fordetmeste bringe Russerne Qvæg
eller Faar til China, hvilke de tiltuske sig hos Kirgiserne, og 
tilbagebringe Bomuldsvarer og Silketøier. Den øvrige Handel er
mindre livlig; men der findes dog i Semipalatinsk Kjøbmand fra
de andre ovenfor nævnte asiatiske Egne.

I Semipalatinsk besaae de Reisende forskjellige Privatsamlinger
af mineralogisk, zoologisk og ethnographisk Indhold. Byens 
Commandant viste dem en levende Saiga Antilope, der hyppigt forekommer
i de kirgisiske Stepper, og forærede dem Skindet af en Tiger, der
var fældet i Siberien, hvorhos de ogsaa hos en Peltshandler 
tilkjøbte sig Skindet af en langhaaret nordisk Leopard.

„Der ligger,“ siger Humboldt, „noget særdeles Paafaldende i
den<sp> samtidige</sp> Forekomst af visse Dyrarter, under meget forskjellige
Klimater, og det er et af de mærkeligste Phænomener, naar det blot
betragtes med Hensyn til<sp> Dyregeographien</sp>. Kongetigeren, den
selvsamme Art der beboer Indiens og Ceylons tropiske Egne, besøger
Altais Fjelde, Dsungariets Sletter og Siberiens sydlige Stepper i
en nordlig Bredde, der svarer til Hamborgs eller Berlins. Noget
Lignende viser sig ogsaa i Amerika, hvor Jaguaren trækker ned til
den 42°, og Puma-Løven og Kolibren til den 53° sydlige Bredde,
det er til Egnene ved Magelhansstrædet. Det sydlige Altai er om
Sommeren paa en Gang Elsdyrets og Kongetigerens, Rensdyrets
og Irbis-Pantherens Opholdssted, og en saadan Tilnærmelse af 
Nuverdnens store Dyr, samt af Former, der ialmindelighed ansees at
være eiendommelige for de meest modsatte Klimater, er en af de bedst
bestemte Kjendsgjerninger. Elsdyret vanker om i Dsungariets 
sumpige Egne; Rensdyret findes vildt ved Søen Telezki og rimeligviis
ogsaa ved Arguts Bredder, og mellem disse Steder og det Punkt i
Altai, hvor Kongetigeren indfinder sig, for at streife endnu længere
nordpaa, er der ikke en større Afstand end 40—50 Mile. Skeletterne 
af disse forskjellige Dyrarter kunde altsaa meget godt i en
senere Periode i fossil Tilstand findes indenfor samme Grændser, og
kjendte man nu ikke den ovenomhandlede tilstrækkelig constaterede 
Kjendsgjerning, saa kunde man let af deslige Fund drage den Slutning,
at der i Fordelingen af Varmen og dens hurtige Vexlen var 
foregaaet en af hine store Omskiftelser, ved hvilke man forklarer sig 
Forekomsten af Knokler af tykhudede Dyr paa Siberiens Jismarker.“

I Nærheden af Semipalatinsk besøgte de Reisende en Jordegodseier, 
hvis Bekjendtskab de havde gjort. Hans Bolig laae
tætved Irtysch, og nedad den temmelig høie Skrænt mod denne
Flod havde han i europæisk Stiil anlagt en Have, i hvilken der
var plantet en heel Deel europæiske Frugttræer, som imidlertid 
ligesaalidet her, som noget andet Sted i Siberien, vilde lade sig 
acclimatisere.

Uopholdeligt fortsattes Reisen til Omsk. Veien førte gjennem
en eensformig Steppe, og den eneste Afvexling den frembød, afgave
de i Irtysch beliggende, tildeels med Løvskov bevoxede Øer, der af
Kosakkerne benyttes til Høbjergning, samt de Kirgiserhorder, man af
og til mødte, med deres store Hjorder af Heste, Qvæg, Faar, Geder
og Kameler. Talrigst fandtes i disse Hjorder Heste og Faar. 
Kirgiserne benytte ikke alene de første til at ride paa, men de spise
ogsaa deres Kjød og lave af Hoppemælken en Art Brændeviin, deres
Yndlingsdrik, Kumiss. Hornqvæget, af stor og stærk Race, sælge de
fordetmeste til Russerne. Faarene ere alle med Fedthaler, og deres
Kjød skal være særdeles velsmagende. Samtlige Huusdyr maae gaae
ude om Vinteren; kun Kamelerne bringes under Tag.

I Nærheden af Jamyschewskoja og Koräkowskoi ligge tvende
Saltsøer, der ere af største Vigtighed, eftersom de forsyne hele 
Vestsiberien med Salt. De ligge begge i en bakket, sandig og 
fuldkommen træløs Steppe; de ere ikke meget dybe, og afsætte om Sommeren
paa den muddrede Bund en Saltskorpe saa tyk som en Haand,
der vel om Foraaret opløses af Sneevandet, men som i Mai atter
begynder at danne sig. Saltskorpen er hvid, og bestaaer af løse,
fra hinanden faldende Skiver af Kogsalt, som desaarsag er let at
opskovle. Foruden disse Søer, af hvilke den sidstnævnte er den
største, omtrent 20 Werster i Omfang, gives der i større Afstand
fra Linien lignende, som imidlertid ikke benyttes, fordi de ere for
langt fra Haanden. Den hele Jordbund ved Irtysch er saltholdig,
og herom vidne ikke alene de mangfoldige Saltplanter, den 
frembringer, men ogsaa de mange Saltopløsninger, man overalt 
antræffer.

Den 25de August om Aftenen naaede man Omsk, efter at
have tilbagelagt en Strækning af omtrent 850 Werster, i en Tid af
5 Dage.

Omsk, med 11,700 Indbyggere, er Sædet for den hele 
Irtyschlinies Bestyrelse, har en Fæstning og bliver ved Om, der her
forener sig med Irtysch, deelt i tvende Dele. Et Ophold af to
Dage blev benyttet til at besee Byens Mærkværdigheder, hvortil
navnlig hører en ypperlig indrettet Kosakskole, Soldatskolen, den
asiatiske Skole, et Lazareth og en Klædefabrik.

I Kosakskolen dannes Officerer, Underofficerer og Embedsmænd,
der skulle ansættes i Kosaklinien. Den har 300 Elever og besidder
en god Samling af Bøger, Landkort og Instrumenter. I den asiatiske 
Skole opdrages Tolke for Siberiens Grændse. Den har 2
Lærere og 25 Elever, af hvilke 20 oplæres i det tartariske og 5 i
det mandchuriske og mongolske Sprog. I Klædefabriken forfærdiges
stadigt Klæde til 8000 Kosakuniformer; den har 40 Væverstole og
sysselsatter 140 Arbeidere.

Atter droge de Reisende, efter at have forladt Omsk den 28de
August, gjennem et ensformigt øde Steppeland, der alt som de kom
mod Vest, blev mere og mere riigt paa smaae Søer, nasten udelukkende 
med Brakvand. Denne Steppe fører Navn af den Ischimske
Steppe, og er at betragte som en Fortsættelse af den Barabinskiske
Steppe, der ligger paa høire Side af Irtysch.

Petropawlowsk, den næste Hovedstation, og det fornemste Punkt
paa den Ischimske Linie, passeredes den 29de August. Denne By
forekom endnu betydeligere og større end Semipalatinsk. Den har
4100 Indbyggere, og driver en livlig Handel især med Bucharerne,
der for Bomuldstøier, søde tørrede Aprikoser, og en Art smaae 
Rosiner uden Kjerner, der kaldes Kischmisch, tiltuske sig russisk Læder
og Jern.

Reisens næste Maal var Troizk ved Ui, hvorhen man ankom
den 1ste September. Denne Plads har 1600 Indbyggere, og er
ligeledes en vigtig Handelsplads.

Over Steppeland og derefter gjennem store Birkeskove, ilede de
Reisende fremad for at naae Bjergværket Miask, der ligger mellem
Ilmenfjeldene, som ved deres mineralogiske Rigdom ere saa mærkelige. 
Ved Kundrawinsk saae man først disse Fjelde, der mindede
om Granitformerne ved den Kolywanske Sø, men vare endnu høiere
og mere pittoreske. Gjennem en bred Tverdal kom man ind i en
Vest for Fjeldene liggende Længdedal, hvilken de fulgte nordefter
gjennem Skov og frodige Enge til Værket Miask, som de naaede
om Eftermiddagen den 2den September.

*
</chapter>

<chapter name="Ottende Capitel">
<h2><small>Ottende Capitel.</small></h2>

Miask, der ligger ved en Flod af samme Navn, tilhører Kronen, 
og bestaaer med Undtagelse af nogle Steenhuse og en Steenkirke, 
ligesom de øvrige Stæder og Flekker i Siberien, af smaae
Træhuse. Den skylder de Kobbergruber, der fandtes i Omegnen og
den Smeltehytte, som paa Grund heraf anlagdes, sin Oprindelse i
forrige Aarhundrede, men al egentlig Bjergværksdrift er nu 
indstillet, efter at man er begyndt med at udvadske Guld af Sandet 
der i Egnen.

Modtagne paa det gjæstfrieste af den derværende Oberberghauptmand, 
i hvis velindrettede Huus, med en tilstødende stor Have,
hvorfra der havdes en skjøn Udsigt over den nærmeste Egn og over
Ilmenfjeldene, udhvilede de efter Reisens Besværligheder, og glædedes
ikke alene ved atter at træffe sammen med Tvende af deres Ledsagere
paa Udflugten i det nordlige Ural, men ogsaa ved i deres Selskab
at optage tvende unge, paa Regjeringens Bekostning, udsendte Geologer, 
af hvilke den Ene, Helmersen, tidligere havde bereist Ural,
og den Anden, Hoffmann, havde deeltaget i Kotzebues 
Verdensomseiling.

De følgende Dage benyttedes til Udflugter til Guldvadskerierne
i Omegnen af Miask, til Ilmenfjeldene, til Klingefabrikken i Slatoust
og Jernværket Kyschtimsk.

Miaskerdalen, der er temmelig bred, begrændses af Ilmenfjeldene
paa den ene Side og af Ural paa den anden. De førstnavnte Fjelde
hæve sig temmelig steilt indtil en Høide af 800 Fod op over den i
deres umiddelbare Nærhed flydende Elv Mias, der falder i Isset
efter at have løbet gjennem Søen Argassi. Ural skraaner derimod
langt betydeligere af mod den nævnte Elv, og danner derved 
Dalbredden, hvorhos den ogsaa efterhaanden hæver sig til en langt
større Høide, nemlig indtil 2000 Fod. Ilmenfjeldene ligge kun en
Miils Vei fra Miask, medens Ural ligger 5 Mile derfra, og Følgen
heraf er ogsaa, at der fra denne Bjergkjæde kan tilflyde Mias flere
og større Bielve end fra hiin. Dalbunden er aaset i Retning fra
Nord til Syd; en af de høieste Aaser er Auschkul, henimod 1000
Fod. Mellem Aasene ligge lavt og sumpigt Land, og her findes
Guldvadskerierne, en halv Snees i Tallet. De ere Alle paabegyndte
i Aarene mellem 1824—1828, give et særdeles rigt Udbytte, og
ved et enkelt af dem har man endog fundet gedigne Guldklumper,
hvoriblandt en havde en Vægt af over 24 Pund.

Tidligere har der i denne Egn været drevet bjergværksmæssigt
paa Guld, og de Reisende vare derfor meget begjerlige efter at 
undersøge en af de nedlagte Guldgruber, fordi de haabede der at kunne
faae noget til Guldets naturlige Leiring at see; men uagtet de med
megen Møie ad en særdeles besværlig Vei besøgte et saadant Sted,
havde de dog ikke meget for deres Gang, eftersom Alt var saa
sammenstyrtet, vandfyldt og overvoxet, at ingen ordentlig Undersøgelse
var mulig.

Foruden de ovennævnte Guldvadskerier, der ligge i Dalen, høre
endnu 33 andre til Bjergdistrictet og paa henved et hundrede Steder
var der desuden fundet righoldigt Guldsand, som endnu ikke var taget
under Behandling.

Totaludbyttet ved de i Gang værende Guldvadskerier har siden
deres Optagelse i Aaret 1823 og indtil Aaret 1829 udgjort omtrent 
250 Pud reent Guld. Det middels Guldgehalt har været
1¼ Solotnik pr. 100 Pud, og Sølvgehaltet 7 pCt.

Ilmenfjeldene ere, som ovenfor antydet, især mærkværdige ved
den overordentlige store Mængde af skjønne og mærkelige Mineralier,
de indeholde. Den hele Fjeldtragt er skovgroet, navnlig med 
temmelig svære Fyrre- og Lærketræer. Denne yppige Slovvæxt i 
forholdsviis temmelig dyb Muldjord gjør en geologisk Undersøgelse
vanskelig, og kun hvor der er skærpet er det muligt at erholde nogen
Vished om Mineraliernes Forekomst. Zirkonchrystallerne, der høre
til et af de her senest opdagede Mineralier, forekomme stundom i
1 Tommes Størrelse, men hyppigst mindre, de ere gule, og tildeels
gjennemsigtige og stærkt glindsende.

Paa Udflugten til Slatoust og Kyschtinsk havde de Reisende
Miaskerdalen i hele sin Længde at tilbagelægge, hvorefter de 
gjennem vidtløftige Skovstrækninger, og dernæst over en Bjergslette toge
Veien vestefter mod Ural, der viste sin horizontale, skovbevoxede
Kam, bag hvilken de høire og mere pittoreske Urengatoppe hævede sig.

Slatoust, der ligger særdeles romantisk, var tidligere et 
Jernværk med nogle Mars- og Smelteovne, men er nu Stedet for en
udmærket Klingefabrik, der hovedsagelig er sat igang og drives af
forskrevne tydske Arbeidere; det har henimod 4000 Indbyggere, 
fordetmeste Tydskere. Hver Mester har sit eget Værksted, hvori 
Klingerne smeddes, og kun Slibningen, Poleringen og Forgyldningen
foregaaer i egne Bygninger. Han er forpligtet til at levere et vist
Antal Klinger aarlig, og til at danne nogle russiske Lærlinge, har
en aarlig Løn as 2500 Rubler, frit Huus og Have, og fri 
Forpleining naar han er syg, enten hjemme eller paa Hospitalet; de vare
Alle tilfredse med deres Stilling, men beklagede at deres Børn ikke
havde en saa god Lod ivente, eftersom de i Slatoust oplærte Mestere
ikke faae mere end 1 Rubel om Dagen. Skaalet til Klingerne 
forarbeides i Slatoust selv af Ruejern; de underkastes en omhyggelig
Prøvelse, og enhver Klinge, der har en Feil, bliver casseret og
brudt itu. Derved tabes vel omtrent 20 pCt., men Fabriken vinder
derved kun i Ry.

Det hele Antal af færdige Sabler, der aarligt svares, udgjør
30,000 Stykker, hver Klinge koster 6 Rubler, og hver færdig
Sabel 18 til 20 Rubler.

Ifølge Professor Hansteen, der omtrent paa samme Tid besøgte
Slatoust, forfærdiges der her alleslags Projectiler, Sabler og 
Kaarder. Kanonkuglerne, de store saavelsom de smaae, blive omhyggeligt
filede, indtil ethvert Spor af Støbningen er forsvundet, og prøves
derpaa saa nøie med en cirkelrund Jernskablon, at de overalt maae
kunne gaae derigjennem, uden at lade større end et Haarsbreds
Mellemrum. Med slige nøiagtige Kugler behøver man i Kanonløbet
kun et ringe Spillerum, og Skuddet bliver derfor sikkrere. Sablerne
prøves med en lignende Nøiagtighed paa følgende Maade. Klingens
Gjennemsnitsfigur er udfilet i tre Jernblikplader, af hvilke den første
nøie man omslutte Klingen ved Heftet, den anden paa Midten, og
den tredie et Par Tommer fra Spidsen. Dens Krumning bestemmes
efter en spaltet Metalskede, saaledes at dens Ryg nøie maa passe
langs med Skedens ene Kant og Eggen med den anden; Hensigten
med denne strenge Prøve er, at enhver Sabel nøiagtig skal passe i
Steden, eftersom de i Felten brugte Skeder ere af Metal. For 
Artillerister og Sappeurer forfærdiges tykkere Huggerter, paa Ryggen
af hvilke der er indfilet Saugtænder, som paa en Stiksaug. De
kunne altsaa saavel bruges til Forsvar i Haandgemæng, som til at
oversauge og sønderskjære Træer med. Sees mindste Spor af Støbning 
paa Kuglen, eller af Hammerslag paa Huggevaabnet, der ikke kan
bortfiles eller afslibes uden at Vaabnet kommer til at afvige om end
nok saa ubetydeligt fra den bestemte Form, saa casseres det. Det
er mangen Gang ikke muligt for den Uøvede at opdage Feilene ved
slige casserede Vaaben, men Værksmesterens øvede og skarpe Blik
seer dem strax, om de end ere af den Art, at de ikke i mindste
Maade have Indflydelse paa Vaabnets Brug. Den russiske Regel
er uden Undtagelse. En saadan pedantisk Nøiagtighed vilde i ethvert
andet Land gjøre Vaabnene altfor kostbare, men da den russiske 
Livegne kan leve af Løg, Brød og Vand, og af og til en Smule 
Brændeviin, saa udgjør hans Dagløn ikke mange Kopeker.

Fra Slatoust gjorde de Reisende en paa Grund af Regnveir
lidet resultatriig Udflugt til Taganai, en Bjergryg, der Nord for
Urenga løber parallel med Iremel og Jurma. Ligesom Ural i det
Hele taget, saaledes er ogsaa de nævnte Fjelde, der naae en Høide
af omtrent 4400 Fod over Havfladen, til Skovgrændsen, tæt 
bedækkede med Skov. Bjergformationen er ogsaa den almindelige i
Ural, nemlig Glimmerskifer og øverst en Quartsmuur.

De Reisende bestege trods slet Veir og en møisommelig Fjeldvei
over Moradser og Ur Taganai; og sandt dens af Quarts bestaaende
Kam i sin hele Bredde indstyrtet paa tre Steder, hvorved Fjeldet
faaer et særdeles eiendommeligt Udseende. Vest for de nævnte 
Høidedrag strække sig en heel Deel andre med Skov bevoxede, ved 
Længdedale adskilte, af enkelte Tverdale gjennemskaarne Bjergrygge med 
forskjellige Navne. De løbe Alle saa godt som parallelt, og de mellem
dem liggende Dale ere frugtbare og vandrige. De fleste fra Bjergene
nedstrømmende Elve flyde næsten Alle til Ai, denne Egns største
Flod, der falder i Wolga. Ved Satkinskaja Pristan, der ligger ved
Ai, er Udskibningsstedet for alle de Bjergværksproducter, som ad
Wolga og Kanalen skulle føres til Petersborg.

Overgangsbjergene bestaae hovedsagelig af Sandsteen, Talkskifer
samt Kalk. Man har ogsaa i disse Bjerge fundet Kobber- og
Jernmalmanviisninger, men de ere ikke videre blevne benyttede.

Paa Tilbageveien fra Slatoust til Miask maatte vore Reisende
ret døie alle de med vedvarende Regnveir paa aabne Vogne og ad
slette Veie forbundne Møisommeligheder og Ulemper. Den Egn man
kjørte igjennem, var som sædvanligt høist eensformig, og saa godt
som en eneste umaalelig Skovstrækning. Flere Guldvadskerier og
Kobberskærp besøgtes vel underveis, men i det bundløse Føre og den
øsende Regn var det Udbytte, man fik ved at see paa disse maaskee
ellers i mineralogisk Henseende interessante Steder lidet eller intet.
Drivvaade og aldeles forkomne naaede vore Reisende endelig Kyschtinsk
om Aftenen den 10de September, og fandt i Værkseierens smukke
og hyggelige Bolig den gjestfrieste Modtagelse, saa at de ret kunde
udhvile sig efter Reisens Besværligheder. Huset laae ved Bredden
af en Indsø, hiinsides hvilken skovgroede steile Skrænter hævede sig.
Paa denne Sø fandtes en heel Deel svømmende Øer, der formeligt
vare bevoxede med store Træer. Ligeoverfor Huset, paa den anden
Side af Søen, var der bygget et Lysthuus i Form af et Tempel;
en smuk Vei førte derhen, og man havde derfra Udsigt over den hele
med Skov og atter Skov bevoxede Omegn. Værkets Hyttebygninger
og endeel Arbeiderhuse ligge i Nærheden af Eierens Bolig. Den
tætte Skovegn samt de mange i den værende Søer og Sumpe, gjør
Klimatet særdeles fugtigt og koldt.

Værkets Eier, Hr. Sotoff, forærede Humboldt en usædvanlig
skjøn Topas-Chrystal, der var 1 Tomme lang, 3 Tommer bred og
2 Tommer tyk, blaaeagtig, og brudt i Mursinsk.

I Nærheden af Kyschtinsk besaaes Guldvadskeriet Barsowskoi,
der navnlig udmærker sig ved den hyppige Forekomst af en 
Chrystalform af forskjellig Størrelse, og som oftest saphirblaae eller 
lyseblaae, stundom ogfaa farveløs, som kaldes Kound og som hyppigst
findes indsprængt i et hvidt, hidtil ikke bekjendt Mineral, der af
Prof. Rose blev benævnet Barsowit.

Efter et Par Dages Ophold i Kyschtinsk og efter at have
taget Farvel med deres russiske Reisefæller, som her forlode dem for
at drage videre ind i Ural, fortsatte de Reisen stedse i Regnveir og
med største Møisommelighed, navnlig paa Grund af opblødte Veie
og Elveflom, Tilbagereisen til Miask, som de endelig naaede om
Aftenen den 12te September.

*
</chapter>

<chapter name="Niende Capitel">
<h2><small>Niende Capitel.</small></h2>

I flere Dage vare de Reisende nu beskjeftigede med at ordne
og indpakke de indsamlede Gjenstande, hvilke, ligesom de tidligere
Samlinger fra Katharinaburg og Slangebjerget, bleve afsendte til
Petersborg. Den lagte Reiseplan, over det i mineralogisk Henseende
mærkelige Auschkulfjeld, at besøge Kobbergruberne ved Polökowskoi,
maatte tildeels opgives paa Grund af Regnveiret, der overalt
havde foraarsaget en saadan Elveflom, at Passagen de fleste Steder
var umulig undtagen paa Hovedveien til Orenburg.

Imidlertid foretog Prof. Rose, efter iforveien at være afreist
til de nævnte Gruber, alene en Udflugt til det nogle Werster 
nordligere beliggende Auschkulfjeld.

Dette Fjeld er kegleformet, meget steilt, og ligger ved en lille
Sø af samme Navn. Det er omtrent 1860 Fod høit over Havfladen 
og nedentil bevoxet med Skov, der dog kun er tynd, samt
med Græs af Mandshøide; det var desværre atter Regnveir, og der
havdes saaledes fra Toppen af Fjeldet vel ikke nogen viid, men dog en
meget eiendommelig Udsigt. Man saae den nedenfor liggende Sø,
de i dens Nærhed værende Guldvadskerier, og trintomkring en bakket
med smaae Birkeskove bevoxet Egn, samt overalt en Mængde fossende 
Elve.

I Nærheden af Fjeldet laae en Bashkirlandsby, men den var
nu ganske øde og forladt, eftersom Bashkirerne sædvanligviis 
nomadisere om Sommeren, og kun om Vinteren beboe deres Landsbyer.
Regnveiret hindrede enhver Undersøgelse af Egnen, og af de i den
værende Guldvadskerier, og Regnveiret hindrede fremdeles de Reisende
fra det paatænkte Besøg i de ovennævnte Kobbergruber; saa hurtigt
som muligt og uden Ophold var man nu blot betænkt paa over
Orsk at naae Orenburg.

Altsom man kom længere sydpaa i Uraldalen langs Uralfloden,
udvidede hiin sig stedse mere og mere, og antog efterhaanden en
mere bestemt Steppecharacteer, medens de den begrændsende Bjerge,
paa den ene Side Ilmen og paa den anden Side Ural efterhaanden 
skræntede mere og mere af, og gik tilsidst ganske over i Sletten.

I Kredsstaden Werch-Uralsk, hvorhen de Reisende ankom om
Aftenen den 17de September, begynder den Orenburgske Kosaklinie,
der strækker sig til det Kaspiske Hav, og som forøvrigt er indrettet
aldeles paa samme Maade som de tidligere siberiske Linier. Langs
denne Linie fortsattes nu Reisen, stedse i Regnveir, hvorved enhver
geognostisk Undersøgelse underveis umuliggjordes. Orsk er 
Hovedfæstningen paa den ovennævnte Linie, den har omtrent 2200 
Indbyggere og ligger ved Or, der falder i Ural. Omegnen er bekjendt
ved sine Jaspisbrud, hvor betydelige Blokke brydes, hvilke slibes og
poleres i Katharinaburg. Den her forekommende Jaspis er deels
guulgrøn, uden Striber og Pletter, deels bruunrød og deels broget,
hvorhos den ogsaa viser sig indsat med Aarer af hvidt Quarts og
Pistazit, samt indsprængt med Jernkischrystaller.

Fra Orsk og til Orenburg lod man sig escortere af Kosakker,
fordi denne Strækning er den usikkreste paa den hele Linie, og 
hyppigt udsat for Overfald af Kirgiserne, der overskride Ural og røve
Mennesker og Qvæg. Hine sælges til Khiwa som Slaver til at
forrette Kanalarbeide og deslige, hvortil Russeren, der er en dugtig 
Arbeider, gjerne søges, og det er engang bleven paastaaet, at over 6000
Russere vansmægtede i Khiwensisk Slaveri. Dette har imidlertid neppe
nogensinde forholdt sig rigtigt; thi da der i 1840 afsluttedes et
Forbund med Chanen af Khiwa, og det deri fastsattes, at alle fangne
Russere skulde udleveres, var Antallet paa de Frigivne ikke mere
end 745, og ifølge deres Udsagn vare ikkun 18 blevne tilbage.
I den senere Tid er imidlertid hine Overfald blevne sjeldnere, og
det er at vente, at der ved den bedre Forstaaelse, der i det Hele
taget er indtraadt mellem Russerne og deres Naboer i disse Egne,
tilsidst ganske ville ophøre.  For saa hurtigt som muligt paa den
hele Linie at erholde Underretning om Kirgisernes Overfald, var der
mellem Redouterne og Fæstningerne, paa visse ophøiede Punkter 
Vagttaarne af Træ, fra hvilke der holdtes Udkig, og hvorfra de nærmeste
Fæstninger eller Redouter underrettedes om Forekomsten af noget
usædvanligt i Steppen, deels ved Budsending og deels ved antændte
Blus. I Forbindelse med Kosakkerne forrette ogsaa Bashkirerne,
der istedetfor den tidligere Tribut nu maa stille 15,000 Mand, 
Felttjenesten paa den Orenburgske Linie.

Blandt de Kosakker, der escorterede de Reisende, befandt sig
ogsaa en ung Polak ved Navn Johan Witkiewicz, der i nyere Tid
i flere Henseender har tildraget sig den offentlige Opmærksomhed.
Som Elev i en Militairskole i Polen blev han tilligemed flere af
sine Kammerater af politiske Aarsager, endnu i Keiser Alexanders
Tid og neppe 14 Aar gammel, forviist til Orsk og dømt til at
tjene sin Livstid som simpel Kosak. I Orsk benyttede han sin Fritid
til at lægge sig efter de orientalske Sprog, navnlig den tyrkisk-kirgisiske 
Dialect, det Arabiske og det Persiske, og bragte det snart
særdeles vidt. Da han ved Keiser Nicolais Thronbestigelse blev
skuffet i sit Haab om Frigivelse, fattede han den Plan ved første
givne Leilighed, at forsøge paa at undvige gjennem de kirgisiske
Stepper, og paa denne Maade bane sig en Vei til Europa. Men
hidtil havde ingen gunstig Leilighed tilbudt sig. Greben af 
Medlidenhed med hans og hans Kammeraters beklagelsesværdige Skjebne,
foresatte Humboldt sig personlig at tale deres Sag hos Keiseren, og
han var ogsaa heldig nok til at faae udvirket, at Witkiewicz tilligemed 
tvende Andre frigaves. Witkiewicz blev derefter først ansat ved
Militaireommissionen i Orenburg, og senere som Captain afsendt
over Bokhara til Kabul, hvor han blev ansat ved det russiske 
Gesandtskab i Persien, og hvor den berømte engelske Reisende Alexander
Burnes traf sammen med ham. Senere blev han over Tiflis kaldt
tilbage til Rusland, da de diplomatiske Forhandlinger med Persien
ikte førte til noget Resultat; men han var neppe kommen til Petersborg 
førend han i Begyndelsen af Aaret 1840, sandsynligviis paa
Grund af krænket Æresfølelse, berøvede sig selv Livet.

Den 21de September naaede de Reisende Orenburg i god Behold, 
og uden nogensomhelst Eventyr, uagtet den Escorte, der paa
en af de sidste Stationer var bleven dem medgivet, og som bestod
af Baschkirer med Buer og Spyd, var rendt fra dem i Nattens
Mørke. Veien gik stedse jevnt nedad, Bjergene trak sig mere og
mere tilbage, og bleve lavere og lavere. Egnen havde, beseet fra
et høiere Punkt, Lighed med et oprørt, pludselig stivnet Hav, men
frembød foruden dette eiendommelige Udseende, intet mærkeligt.

Orenburg har flere Gange skiftet Sted; den har sit Navn efter
Floden Or, da den først anlagdes hvor Orsk nu ligger; senere 
flyttedes<sp> den</sp> til det Sted, hvor Krasnojarsk, et af Liniens 
Hovedpunkter nu ligger, og da man endelig fandt det nærværende Punkt
meest hensigtsmæssigt for Handelen og for Anlæget af en Hovedvaabenplads, 
saa blev Byen anlagt der. Den er nu Gouvernementets
Hovedstad, den fornemste Fæstning paa Linien, og Hovedpladsen for
den asiatiske Karavanhandel. Den har omtrent 7400 Indbyggere,
er af et betydeligt Omfang, og har lange, brede, men ikke brolagte
Gader med enkeltstaaende Huse, af hvilke flere ere af Steen, særdeles
smukke og anseelige. Den ligger paa Urals høire Bred, i en tør,
øde Steppe, gjennem hvilken Ural flyder, i et dybt, hovedsagelig af
Sandsteen indesluttet Leie. Ved denne Egnens monotone og sørgelige 
Charakteer er det saameget mere behageligt overraskende paa en
Øe i Floden at see en herlig Park med Sølvpopler og Pile, og
med smukke Haveanlæg. Et Par Werster Syd for Byen ligger den,
for den betydelige asiatiske Handels Skyld opførte Bazar, en stor
Bygning, omgivet af en Steenmuur, der er 100 Favne i Fiirkant
forsynet med tvende Indgange, en for de europæiske og en for de
asiatiske Kjøbmænd.

General Essen, Gouvernementets Generalgonverneur, der var
de Reisende skildret som en særdeles kundskabsrig og velvillig Mand,
var fraværende paa en Inspectionsreise. Om Grunden til hans
Fraværelse fortæller forøvrigt Hansteen, der kom lidt senere til 
Orenburg end Humboldt følgende: „Alexander v. Humboldt havde nogle
Uger før os bereist Linien fra Omsk til Orenburg. Fra Omsk
havde man sendt en Generalsperson iforveien, for at bestille 
Qvarteer, Befordring og Escorte for ham. Af den Stads, som paa
denne Maade gjordes af ham, sluttede Bønderne langs Linien at
han maatte være Keiserens Svigerfader, da de vidste at Humboldt
var fra Preussen, og at Keiserinden var en preussisk Prindsesse.
Kort før sin Ankomst til Orenburg havde han skrevet et Brev til
Grev Essen, hvori han bad ham om at han vilde lade fange eller
skyde nogle sjeldne Dyr, der fandtes i Omegnen af Orenburg, og
hvilke han agtede at lade udstoppe til det zoologiske Museum i 
Berlin. Da Humboldt skrev en næsten ulæselig Haand, kunde Essen
ikke læse Brevet, og forgjæves gik det fra Haand til Haand mellem
de Orenburgske Officerer, indtil det endelig lykkedes en Ingenieurofficeer 
saa nogenlunde at dechiffrere det. Da nu Essen fik at vide
hvad der stod i Brevet, blev han overordentlig vred over en saadan
Anmodning, og udbrød i følgende Ord: „Jeg kan ikke begribe hvorledes 
Kongen af Preussen kan have givet en Mand, der befatter sig
med slige lumpne Ting, en saa høi Rang.” Han ansaae det derfor
pludseligt for nødvendigt at foretage en Inspectionsreise til Ufa.
Paa Veien didhen mødte han Humboldt, de to Herrer stege ud af
deres Vogne, complimenterede hinanden paa Landeveien, og fortsatte
derpaa deres Reise, den Ene mod Syd, den Anden mod Nord. Paa
denne Viis undgik Essen klogeligt at give Humboldt noget Beviis
paa, hvor kundskabsrig en Mand han var.”

De Reisende gjorde derimod i General Gens et særdeles interessant 
Bekjendtskab. Som Chef for den asiatiske Grændsecommission
havde han havt Leilighed til at indhente mangfoldige og vigtige 
Efterretninger om de mellemasiatiske Stater, saavel af geographisk som
af politisk Indhold, ligesom han ogsaa havde specielt Kjendskab til
Karavanernes Handelsvei o. desl. Med de kirgisiske Steppers 
Naturproducter var han ogsaa fuldkommen bekjendt, og nogle af de der
forekommende Huusdyr, navnlig langhaarede Geder og Hingste kunde
han i sine Stalde vise vore Reisende. Disse Hingste, der høre til
den turkmeniske Race, og bekjendte under Navn af Argamak, ere 
fortrinlige og især udmærkede ved deres Hurtighed. De ere istand til
at tilbagelægge 100 Werster om Dagen, ja i tre Dage endog 400
Werster; de agtes særdeles høit i Khiwa, og betales der med 100
Khiwa-Ducater eller omtrent 350 Sølvrubler, hvorimod den almindelige 
Priis andetsteds er 100 a 150 Sølvrubler.

Den daværende Chef for de Orenburgske Kosakker var Oberst
Subkowski, en særdeles kjek Officeer, og navnlig bekjendt fra den i
Aaret 1825 imellem Khiwanerne og Russerne stedfundne Affaire.
For at udvide Handelsforbindelserne med det indre Asien, havde 
nemlig endeel Kjøbmænd afsendt en Karavane directe fra Orenburg til
Bokhara og ladet den escortere af 500 Mand, der commanderedes
af Subkowski. Paa Steppen blev denne Karavane angreben af en
halv Snees Tusinde Khiwanere, men uagtet Russerne i flere Dage
forsvarede sig med største Tapperhed og tilføiede Angriberne stor Skade,
saa bleve de dog efter at have lidt et stort Tab paa Varer, nødsagede 
til at trække sig tilbage til Orenburg.

Blandt de Privatsamlinger, som man i Orenburg besaae, 
udmærkede sig i fortrinlig Grad den, som tilhørte Captain Karelin,
og som indbefattede mangfoldige og interessante Gjenstande af alle
tre Naturriger. Karelin havde i længere Tid, efter først at have
været i Tjenesten, privatiseret i Orenburg, men var derefter atter
bleven benyttet af det Offentlige, navnlig til at anlægge Fæstningen
Nowo-Alexandrowsk ved det Kaspiske Hav.

Med Chanen for de saakaldte indre Kirgisere, ɔ: de Kirgisere,
der nomadisere indenfor de russiske Grændser, mellem Ural og Wolga,
stod han i nøie Forbindelse, og havde endog været hans Lærer i
Mathematik.

Blandt de mineralogiske Gjenstande i hans Samling var der
ogsaa nogle saakaldte Aërolither, der vare fundne ved Sterlitamak
paa en meget varm Dag efter et Hagelveir. Ifølge en af Prof.
Rose foretagen chemisk Analyse viste de saakaldte Aërolither intetsomhelst 
Spor til meteorisk Oprindelse, men bestode af ufuldkomne Chrystaller, 
indvendigt trevlede, og med et mørkebrunt glandsløst Ydre.

En ung Kosakunderofficeer ved Navn Karin, der med stort Held
havde lagt sig efter Botanik, vakte Humboldts Interesse i en saadan
Grad, at han efter sin Tilbagekomst til Petersborg fik udvirket, at
der paa Statens Bekostning skulde sørges for hans fortsatte 
videnskabelige Uddannelse. Karin kom ifølge heraf til Petersborg, hvor
han først studerede Botanik i den botaniske Have, hvorpaa han blev
forfremmet til Officeer og paa offentlig Bekostning sendt paa en
videnskabelig Reise til Udlandet.

Ved Ilezk, 68 Werster Syd for Orenburg, besaae de Reisende
det derværende nu nedlagte Saltværk, der i et Par Aar havde 
beskjeftiget en heel Deel Arbeidere, blandt hvilke mange Forviste.
Saltstokken, hvoraf Saltet blev udvundet, strækker sig i stor Dybde
og i en betydelig Længde og Bredde hen under et mere eller mindre
mægtigt meget vandrigt Sandlag, der ligger i Steppen ved Foden
af tvende Gibsbjerge. Værket, som i Begyndelsen lovede god 
Fordeel, da Steensaltet var tilstede i uudtømmelig Mængde og kunde
brydes uden synderlig Møie, nedlagdes forøvrigt, fordi de til dets
fortsatte Drivt fornødne Pengemidler udebleve.

Da General Gens ønskede at give Humboldt Leilighed til nærmere 
at lære Kirgiserne i den tilgrændsende Steppe at kjende,
havde han ladet udgaae en Opfordring til de nærmeste Sultaner
om med deres Undersaatter at indfinde sig ved Orenburg, for at
foranstalte Væddekampe og Lege. Ifølge denne Opfordring havde
ogsaa en heel Mængde Kirgisere indfundet sig; nogle Werster fra
Orenburg havde de opslaaet deres Jurter, og kom nu for personligt
at afhente Gens og Humboldt. De Reisende fulgte strax med og
havde allerede underveis Anledning til at beundre Kirgisernes 
Ridekunster; thi ikke alene omkredsede de talrige medfølgende kirgisiske
Ryttere Vognene i alle Retninger og i strakt Carriere i siddende
Stilling, men som de bedste Kunstberidere saae man dem mangen
Gang jage afsted i de farligste Stillinger, ofte endog staaende paa
Hovedet paa Sadlen.

Ankomne til Stedet hvor Kirgiserne vare forsamlede, bleve de
Reisende først førte ind i en af Sultanernes Jurter, hvor de 
modtoges af hans Hustruer, der stode opstillede i en Række ligeoverfor
Indgangen. De vare Alle utilslørede og flere af dem vare i deres
Art ret kjønne, med friske røde Kinder. Efter en kort Velkomsthilsen, 
der bestod i at de Reisende rakte hver af dem Haanden, begyndte 
strax Væddekampene. Først fremstillede sig de Kirgisere,
der skulde foretage Væddeløb tilhest; de trak langsomt forbi 
Gjesterne, og travede afsted til et flere Werster borte liggende Punkt,
hvorfra de saa skulde komme sprængende mod Tilskuerne. Imidlertid
udførtes de andre Lege; i en af Tilskuere dannet Kreds, traadte
tvende Kirgisere ind, der efter at have aflagt deres Yderklædning,
slyngede deres Læderbelter om hinandens Ryg, og søgte derpaa at
faae hinanden kastet overende; Seierherren forblev paa Pladsen indtil
han fandt sin Overmand. Dette var almindeligviis Tilfældet i den
anden Kamp, men der var dog En, som kastede fem Modstandere
efter hinanden til Jorden, inden han selv blev overvunden. De
øvrige Kirgisere interesserede sig for disse Styrkeprøver i en saa
høi Grad, at de stedse mere og mere trængte sig omkring dem, der
brødes, hvorved Kredsen efterhaanden blev snevrere og snevrere, saa
at Opsynsmændene med Pidskeslag af og til maatte faae den 
udvidet, en Excution, der imidlertid aldrig vakte ondt Blod, men stedse
gik for sig i alt Venskab. Sultanernes Hustruer vare ogsaa komne
ud af deres Jurter og saae paa Legene.

Efter at Brydningen havde varet en Stund, blev der sat en
stor Jerngryde frem, der var halvt fyldt med kogt Velling. Gens
kastede en Sølvrubel deri og lod nu Kirgiserne opfordre til at tage
den op med Munden. Det var naturligviis umuligt at drage Aande
i Vellingen og det var derhos meget vanskeligt at faae Tag i Rublen
mod Grydens glatte Bund eller Sider; Forsøget mislykkedes derfor
som oftest, da det ikke var tilladt at prøve mere end eengang derpaa.
Tilsmurt med Velling lige til Skuldrene, gik den Ene efter den
Anden derfra under en almindelig Skoggerlatter. Det var i høi
Grad moersomt at see de forskjellige Anstrængelser der gjordes, indtil
En endelig var saa heldig at faae Rublen skudt op til Kanten, saa
at han kunde tage den med Tænderne. En Anden fik øieblikkeligt
fat i en ny Rubel, der blev kastet i Gryden og Legen fortsattes en
halv Snees Gange med Rubler, som Gjesterne offrede.

Nu traadte tvende Spillemænd ind i Kredsen; de satte sig med
korslagte Been ligeoverfor hinanden, og begyndte at spille deels hver
for sig, og deels sammen, paa et Instrument, der saa omtrent havde
Klarinettoner. Den ene var en gammel Mand, den anden et ungt
Menneske; begge syntes ret at gjøre sig Umage for at holde Tonerne
rigtig længe og dertil at skjære de forfærdeligste Ansigter, i hvilken
Kunst især den Gamle var Mester. I deres hele Spil var der ikke
Spor til Melodi, men de vare selv saa overmaade indtagne deri, at
det næsten ikke var muligt at faae dem til at høre op. Da de
endelig holdt op, traadte en af Qvinderne tilsløret ind i Kredsen,
satte sig ned og begyndte at synge, idet hun udstødte nogle 
langtrukne Moltoner. Efter hende istemte tvende unge Piger en Duet;
de satte sig ned ved Siden af hinanden, og løstede deres Slør, 
saaledes at de vel kunde see hinanden, men ikke sees af Tilskuerne,
undtagen fra Siden, hvilket de ikke lode til at være misfornøiede
med. Deres Sang, der heller ikke var synderlig harmonisk, blev
afbrudt ved Efterretningen om, at Rytterne kom ansættende, og strax
pidskede Opsynsmændene Tilskuerne tilside, for at Gjæsterne og Qvinderne 
kunde have fri Udsigt. En Dreng vandt Prisen, der bestod i
en sølvbroderet Kaftan; de der kom nærmest efter ham, fik imidlertid
ogsaa mindre Gaver.

Efter Væddeløbet tilhest blev der endnu foretaget et Væddeløb
tilfods. De Løbende havde en Strækning af 1½ Werster at 
tilbagelægge, og Prisen, der bestod i en Sølvrubel, blev vunden af en
ung Kirgiser; de andre fik mindre Foræringer. Den Vindende
havde tilbagelagt den angivne Strækning, lidt mere end en dansk
Fjerdingvei, i den korte Tid af 3 Minutter, hvilket de Reisende 
nøiagtig kunde bestemme, idet de ganske tydeligt kunde see, naar Løbet
begyndte, og der ikke kunde existere nogen Tvivl om Afstanden der
blev bestemt efter Werstpælene paa Landeveien.

Hermed endte disse Lege, og de Reisende begave sig hjem, for
at træffe Anstalter til deres Afreise den næste Dag.

*
</chapter>

<chapter name="Tiende Capitel">
<h2><small>Tiende Capitel.</small></h2>

Orenburg skulde, ifølge den oprindelige Plan, have været Reisens 
Maal, men da Veiret i den sidste Tid havde forandret sig, og
var blevet særdeles smukt og stadigt, besluttede Humboldt endnu at
besøge Astrakan og det Kaspiske Hav.

Steppen mellem Urals og Wolgas nedre Løb er forstørstedelen
en jevn Flade med mager, sandig Leerbund, der er uskikket til 
Agerbrug, og kun forsynet med enkelte græsrige Enge. Midt igjennem
den strækker sig en Række af Sandhøie, hvilke af Steppens tidligere
Beboere, Kalmukkerne, kaldtes Naryn, ɔ: det smalle Sand, men som
af Russerne kaldes Rynpeski, ɔ: Sand-Rynen. Den strækker sig lige
til det Kaspiske Hav med en Bredde af 40 til 50 Werster, og gaaer
derpaa i en mindre Bredde langs Havet til Wolga, og saa i nordvestlig 
Retning til Krumningen ved Karizyn. Denne Sandryg bestaaer 
af utallige smaae, 2 til 5 Favne høie Sandbakker, der ligge
klyngeviis ved Siden af hinanden, og som ere skilte ved brede, 
dallignende Fordybninger. Sandet er mere eller mindre løst, ofte 
imidlertid kun paa Overfladen, medens Sandbakkerne indvendigt ere
tætte og faste, saa at de i Stepperne saa hyppige Storme kun lidet
forandre deres Form; paa enkelte Steder er det imidlertid formeligt
Flyvesand. Sandbakkerne ere nøgne, eller kun undtagelsesviis bevoxede 
med Marehalm, men i Fordybningerne er der som oftest Græs,
vilde Olietræer og Sølvpopler, der fordetmeste dog kun ere smaae,
og sjelden naae nogen egentlig Træhøide. Vand findes overalt i
disse Fordybninger, om det end just ikke altid er drikkeligt. 
Rynpeskierne ere for Steppens Nomader af største Vigtighed, thi mellem
dem finde de Foder for deres Qvæg, og sikkert Ly og Læ om
Vinteren.

Paa alle Kanter ere disse Sandbakker omgivne af Saltsøer og
Saltpytter, der til alle Aarets Tider indeholde en overordenlig 
Rigdom af incresteret Salt. Om Sommeren er deres Vand udrikkeligt,
men ved Foraarstid, naar Sneen er tøet, indeholde de drikkeligt
Ferskvand. I den varme Aarstid udtørres Saltpytterne ganske og
afsætte da kun en tynd Saltskorpe; Søerne derimod, som da kun
ere et Par Fod dybe, beholde stedse et mere eller mindre tykt Saltlag 
paa Bunden. Foruden de egentlige Saltsøer, findes ogsaa en
heel Mængde saakaldte Bittersøer, der have en overveiende Tilsætning 
af Bittersalt og som i Størrelse staae tilbage for hine.

En af de vigtigste Saltsøer er<sp> Eltonsøen</sp>, der ligger under
49° N. B. omtrent 100 Werster fra Wolga. Den er 47 Werster
i Omfang og en overordentlig Mængde Salt udvindes af den. Endvidere 
er ogsaa<sp> Bogdosøen</sp> og den<sp> Inderskiske Sø</sp>, hver af
40 Wersters Omfang, at mærke. Blandt Saltpytterne gives der
nogle, saavel Syd som Nord for Rynpeskierne, der ved høi Vandstand 
have et Omfang af 120 Werster, men som ved Sommertid
tildeels ere udtørrede. Hertil kan man ogsaa regne de to ved 
hinanden liggende Søer<sp> Kamysch</sp> og<sp> Samara</sp>, der have en langagtig
Form fra Nord mod Syd, og egentlig bestaae af en Mængde ved
Kanaler forbundne mindre Damme, med sivbegroede Bredder,
og temmelig fiskerige, især paa Gjedder og Karper. I disse Søer
falde tvende Steppefloder, den vestlige og den østlige Useen, der
ere omtrent 20 Favne brede, med 2 til 6 Favne høie Leerbredder, 
samt med tilgrændsende England, der er bevoxet med
det samme Slags Græs og Krat, der findes i Dalsøerne mellem
Rynpeskierne, og som er det eneste af den Slags paa den ellers
aldeles træløse Steppe.

Om Foraaret naar Sneen smelter, stige disse Floder langt
over deres Bredder, og naar Vandet atter synker, frembringer den
oversvømmede Egn det frodigste Græs. De ovennævnte Søer, der
optage disse Floder, have intet Afløb. Alt det optagne Vand 
fordunster, og de fremvise i det Smaa det samme Phænomen, som det
Kaspiske Hav i det Store.

Hvor steenløs end Steppen ialmindelighed er, saa findes der dog
hist og her enkelte Ophøininger af fast Steen, fordetmeste Gips med
Lag af Sandsteen, Mergel, Kalksteen og Leer, og som efter de saa
Levninger af organiske Væsner, der hidtil i dem ere blevne fundne,
vel synes at være nyere, men dog ikke samtidige Formationer. 
Deslige Gipsbjerge findes paa Nordvest- og Nordostsiden af den 
Inderskiske Sø, og naae en Høide af 170 Fod over denne. Man har
i dem fundet Levninger af Musling- og Østersskaller samt Belemniter 
(Skallerne af en aldeles uddød Gruppe af Dyr, der er bleven
kaldt Belemnosepier).

Paa andre Steder findes lignende Bjerge, i hvilke der ogsaa,
foruden Gips, forekommer Allun og Steensalt. Steppens mærkeligste 
Bjerg er imidlertid det saakaldte Bogdo-Ola, det guddommelige
Bjerg, saa kaldet af Kalmukkerne, der ansee det for helligt og paa
det foretage Offringer. Det ligger nord i Steppen ved en Saltsø,
og har Form af en tresidet Pyramide. Dets tvende Sider ere
steile, men den tredie falder skraat af, med en Indsænkning paa
Midten. Toppen er 621 Fod over det Kaspiske Hav: Bjergets
Østside har mange Kløfter og Vandrevner, og ligeoverfor denne Side
ligger en isoleret Klippemasse med mange Indsænkninger og Fordybninger. 
Bjergets Hovedmasse er Sandsteen, med Lag af rødt Leer,
samt Steensalt.

Som ovenmeldt offre Kalmukkerne paa dette Bjerg til deres
Afguder. Offrene bestaae i Smaamynter og andre Gjenstande, som
de henlægge i visse af Bjergets Kløfter. Bjergets Top dannes af
en saddelformet Leerryg, paa hvis Sider der findes tvende af 
Regnen udhulede Kløfter, med Sandsteens Vægge; det er især i disse
at Offrene henlægges, ligesom der ogsaa her afholdes aarlige Fester
tildeels om Natten ved Lampeblus; paa Toppen selv vover ingen
Kalmuk at træde, og spørger man ham hvorfor, saa svarer han, at
det vilde være en Dødssynd, thi han traadte da paa sin Gud.

Ikke langt fra Bogdo-Ola paa den anden Side af Saltsøen
mod Nord, ligger et mindre Bjerg, der kaldes det lille Bogdo-Ola.
Om Oprindelsen til begge disse Bjerge fortælles følgende Sagn:
Engang valfartede tvende fromme Mænd til det hellige Bjerg i
China, for der at holde Bøn. De havde lykkeligt udrettet dette og
tænkte nu paa at vende tilbage. Med taknemmeligt Sind besluttede
de at bringe lidt af den hellige Jord med sig til deres Hjem. De
fyldte desaarsag hver en Pose med Jord fra Bjerget, toge den paa
Ryggen og vandrede hjemad. Men førend det blev dem forundt at
skue deres Hjemstavn, segnede den Ene under den Byrde, som han i
Fromhed og Trofasthed hidtil havde baaret frem. Han sank om og
opgav Aanden, men neppe berørte Posens hellige Indhold Jorden,
før der fremstod et Bjerg og det var lille Bogdo. Den anden Pilegrims 
Kræfter floge bedre til; han bar sin Pose to Werster videre
frem, men saa kunde heller ikke han mere, han lagde den fra sig,
og strax fremstod nok et Bjerg, det var store Bogdo. Smertefuld
og mødig, knurrede Pilegrimen derover, men øieblikkelig angergiven
over denne mod hans hellige Gjerning stridende Synd, styrtede han
sig ned fra Bjerget paa Østsiden, der farvedes rød af hans Blod,
og de røde Blomster, der i Mængde voxe paa denne Side af Bjerget, 
ere for Kalmukkerne endnu Vidner om det engang udgydte Blod.
Derfor have de en hellig Sky for Bjergets Top, og bestige den 
aldrig. Det høieste Punkt som de vove sig til, er Slangebjerget, en
Høide paa Bjergets Østskrant. Det har sit Navn af den Mængde
Slanger, som findes i dets Kløster. Her er Stedet for de talrige
Valfarter, der foretages, ikke alene af de omboende Kalmukker, men
ogsaa af fjernere Egnes Beboere. De Pengeoffre, der bringes Bjergaanden, 
nedlægges her paa skjulte Steder, og Aanden betragtes ikke
alene som Bjergets Beboer, men og som Ophavsmand til den Larm,
der stundom lader sig høre i Bjergets Indre.

Den Saltsø, der ligger ved Bogdo, kaldes af Russerne Baskunschaz, 
og af Kalmukkerne Bogdoin-Dobassu, ɔ; Hundehoved, hvilket
Navn skal hidrøre fra en Hund, der omkom i Søen, men som paa
Grund af det falte Vand lange holdt sig uforraadnet deri, og kom
tilsyne, især ved Storm. Den er af et betydeligt Omfang, men
intetsteds dyb; Vandet er klart og modtager eftersom det er stille,
Storm eller Regn, en forskjellig Farve. Dets Brusen er i Storm
forskjellig navnlig fra Ferskvandets under lignende Omstændigheder.
Bunden er fast og hvid. Saltskorpen, der danner den, er af 
forskjellig Mægtighed, tyndere ved Land, og tykkere jo længere man
kommer ud. Om Sommeren fordunster Vandet ganske og Søen
frembyder da det eiendommelige Udseende af en stor Iisflade, der
glimter og blinker vidunderligt skjønt, især i Solskin. Saltfladen
er, paa Grund af de fremstaaende Chrystaller, vanskeligt at passere
tilfods, men den kan derimod baade med Lethed rides og kjøres,
ihvorvel Hesten jevnlig glider ud som paa Iis. Inde ved Land,
hvor Skorpen er tynd, gaaer Hest og Vogn igjennem, men ikke dybt
da den saltholdige Bund er temmelig fast. I Midten af Søen skal
der være nogle dybe Steder, der om Sommeren ere ligesom forede
med en Saltcruste, der ikke skal findes om Foraaret, naar Sneevandet 
fylder Søen. Hvor dybe de ere, veed man ikke, og spørger man
en Russer derom, saa har han intet andet Svar end: <b>otschen
gluboko</b> (meget dybe, meget dybe), fremsagt med en særegen 
Betoning.

Saltproductionen, der tidligere var i de omboende Kalmukkers
Besiddelse, er nu udelukkende overlaget af Regjeringen, der har ansat
Salinebetjente og stillet det Hele under en ordentlig Administration.

Beboerne af denne Steppe vare tidligere Kalmukker, men da de
i 1770 unddroge sig det russiske Herredømme, og udvandrede til
Songariet, forblev den i nogen Tid ubeboet, indtil nomadiserende
Kirgisere toge Ophold paa den og underkastede sig det russiske 
Herredømme, foranledigede dertil ved Stammetvistigheder. Disse Kirgisere
er det, der føre Navn af den<sp> indre</sp> Kirgiserhorde.

Den staaer under en Chan og nomadiserer i fire Afdelinger,
navnlig ved Kysterne af det sorte Hav, paa Grændserne af 
Gouvernementet Saratow, i den Egn der hedder Kamysch-Samarsch, samt
ved den Orenburgske Grændse. Det er umuligt at angive deres
Antal nøiagtigt, thi som alle Nomader ere de ikke vante til borgerlig
Orden, og gjøre sig navnlig stor Umage for at undgaae at blive
opskrevne; men naar man lægger Antallet af Kibitkerne til Grund
og antager at der idetmindste lever tre Mennesker i hver saadan,
saa kan man tilnærmelsesviis ansætte deres Antal til 50,000, eftersom 
der findes over 16,000 Kibitker. Deres vigtigste Næringsgreen
er Qvægdrift, og de besidde omtrent 90,000 Kameler, 150,000
Stykker Hornqvæg, 400,000 Heste og 2,000,000 Faar.

De deles i 20 forskjellige Stammer, der styres af Sultaner
eller Chodschi, som besidde Arveret og særegne Forrettigheder. 
Chanen har den høieste dømmende og udøvende Myndighed, og har et
Divan eller Raad, der bestaaer af 12 af de meest ansette Sultaner,
der afsige Dom saavel i Sager mellem Kirgiserne indbyrdes som i
saadanne, der anhængiggjøres af Personer udenfor Horden.

Hver enkelt Stamme styres som sagt af sin Sultan, eller af
Starchinas, ɔ: Ædste, der udnævnes af Chanen. Sultanens 
Udnævnelse bekræftes af den Orenburgske Grændsecommission, men 
Udnævnelsen af Starchinas, hvis Antal er ubestemt, tilkommer Chanen
alene. Sultanerne ere forpligtede til i Stammerne at overholde
Orden, bringe Chanens Befalinger til Udførelse, stille det forlangte
Antal Folk, afgive de fornødne Meldinger, afvente Chanens Kjendelse, 
føre Opsyn med de Ældste, samt afsige Dom i mindre vigtige
Sager. De der ere utilfredse med Sultanens Dom, kunne appellere
til Chanen. Enhver Sultan har sin Skriver, hvis Udnævnelse bekræftes 
af Grændsecommissionen, men hvis Lønning, 500 Rubler, udredes
af Chanen. De Ældste ere Sultanen undergivne, og deres Jurisdiction 
strækker sig kun over nogle Kibitker. Det paaligger dem at
afgjøre Stridigheder, udføre Sultanernes Befalinger, og gjennem
disse at forelægge Chanen alle vigtige religieuse og civilprosessuelle
Sager til Afgjørelse. Chanen afholder alle Udgifter til de ved 
Horden ansatte Autoriteter. To Gange om Aaret sammenkalder Chanen
efter den muhamedanske Lov almindelige Folkemøder. Det første
„Sekatt“ om Foraaret, det andet „Suggum“ om Efteraaret. Sekatt 
er et arabisk Ord, der indbefatter Alt, hvad man giver de
Fattige, eller hvad man anvender i velgjørende Øiemed. Det betyder 
ogsaa Renselse paa Grund af, at enhver Muhamedan er forpligtet 
til under Ramazanfesten at give de Fattige af sine rede Penge
1 af 40, eller Pengestykkets Værdi, og til Guds Ære at gjøre de
øvrige 39 rene. Hos Kirgiserne bestaae „Sekatt“ deri, at Enhver,
der eier fra 40—120 Faar, giver til Chanen eet, fra 120—300
Faar to, og saa fremdeles. „Suggum“ bestaaer i frivillige Gaver
af Folket til Chanens og hans Families Bord, samt i endeel andre
Udredsler, som f. Ex. til Underhold for de Kirgisere, der indfinde
sig hos Chanen for at klage, og til Foder for deres Heste, til
Foræringer til dem, der ved deres gode Opførsel fortjene saadanne,
til Understøttelse af Trængende, til Belønninger for Sultaner og
Andre, der af Chanen ere blevne benyttede i offentligt Hverv osv.

Alle disse Anliggender og Indsamlinger udføres af de Ældste,
der underholdes af Chanen. Sultanerne faae derimod Intet af disse
Indsamlinger, men for dem bestaae særegne „Suggumer“, ved hvilke
der bringes dem Gaver af de meest ansette Folk i deres Jurisdiction.

Chanen foretager aldrig en fuldstændig Indsamling; de Uformuende 
ere stedse fritagne for enhver Ydelse, men dog kun ved hans
Naade.

Af Forbrydelser falde kun tre udenfor Chanens Forum: Salg
af Russere som Fanger, Mord og Røveri. Sager af den Slags 
undersøges kun af ham, og saasnart som Factum er constateret, 
overgives Forbryderen samt Sagens videre Forfølgelse og Paakjendelse til
den Orenburgske Grændsecommission.

I Kirgisernes Sæder og Levemaade synes forøvrigt europæisk
Civilisation efterhaanden at indfinde sig, og hertil bidrager ikke lidet
de aarlige Markeder, som paa flere Steder holdes, og som besøges
af en Mængde Handlende, der med deres Varer uformærket bibringe
dem Smag for Andet, end hvad de fra gammel Tid have været vante
til, ligesom ogsaa deres Overordnede ved at opgive det nomadiserende
Liv, og ved at tage fast Bolig i virkelige Huse, naturligviis ogsaa
bidrage til at fremkalde en Forandring i den almindelige Leveviis.

Medens Kirgiserne allerede nu ved deres Qvægdrift ere Russerne 
til Nytte, ville de sikkert blive det i endnu høiere Grad, naar
de efterhaanden sætte sig fast i hine sandige og ufrugtbare Sletter, af
hvilke intet andet Folk, end de var istand til at drage Fordeel.

Tartarer og Kalmukker maae ikke lade deres Hjorder græsse
paa det Gebeet, der er Kirgiserne anviist, ikke engang mod Erstatning, 
eftersom det ifølge Chanens Forsikkring ikke afgiver meer end
det Nødvendige til Kirgiserne selv.

Kirgisernes Levemaade er meget simpel, Faarekjød og Oxekjød,
sjeldnere Kameelkjød og Hestekjød, paa Grund af dets Kostbarhed,
er deres sædvanlige Spise. Det afskjæres i Smaastykker og opkoges 
i Vand, hvilken Ret kaldes: Bisch-barmak (ɔ: fem Fingre, fordi
den med Fingrene tages ud af Fadet); dog have de ogsaa røget Kjød,
navnlig Hesteskinker og Pølser. Brød kjende de aldeles ikke, og af
Meelspiser nyde de i det høieste Vandgrød af Gryn som de kjøbe af
Beboerne ved Wolga. I ingen Kibitke mangler den saakaldte<sp> Krut</sp>,
en Slags haard Ost af en høist ubehagelig Smag. Deres Drikke
bestaaer i Vand, sød Mælk, Kumiss og Airan.

De ere af en stærk Legemsbeskaffenhed og opnaae ialmindelighed
en meget høi Alder. Aareladning anvende de hyppigt; mod 
Rheumatisme bruge de Huden af et nyslagtet Dyr, et Faar f. Ex., og
omvikle dermed den angrebne Deel af Legemet. Er Ondet meget
udbredt, saa slagtes en Ko, og den Syge vikles heelt ind i den
varme Hud. Desuden have de Folk, der ved alskens Kunster og
Besværgelser søge at helbrede Sygdommen. De almindeligste 
Sygdomme ere: Fnat, mod hvilket de imidlertid Intet anvende; 
Øienbetændelse, især om Foraaret, fremkaldt ved den solbeskinnede
Snee; Børnekopper og Mavesygdomme. Af de sidstnævnte lide 
saavel Voxne som Børn; de bestaae i en uhyre Opsvulmen af Maven,
foraarsaget ved det slette Vand, samt ved det ikke sjeldent 
fordærvede og slette Kjød.

Kirgiserne stikkes ofte af Taranteller, hvorved især heftige 
Brystsmerter bevirkes uden at Stikket dog er dødeligt, eftersom det ikke
er den giftige Tarantel, der forekommer i Steppen. Mod et Tarantelstik 
grave de sig ned i en Brønd, lige til Halsen.

Kirgiserne ere i det Hele taget lettroende, meget snaksomme og
nysgjerrige. Ialmindelighed ere de gjæstfrie, men de stole dog altid
saa smaat paa at faae Lige for Lige; Havesyge er et Hovedtræk i
deres Charakteer og foranlediger ikke sjeldent Stridigheder, der 
omfatte hele Familier, saa at de leve fast i evig Feide, thi Selvtægt
(Baranta) er hos dem ikke alene taalt, men den der udmærker sig
ved heldige Overfald og Plyndringer, bliver endog agtet høit af de
Andre. Frygtelig er deres Blodhævn, hvis Nogen i en Feide mister
sit Liv; de ere imidlertid i det Hele taget ikke tappre, men snarere
feige, dumdristige Røvere, der søge at beseire deres Fjender ved List
eller Overrumpling, men tage Flugten, saasnart som de møde kjek
Modstand. Derfor udføre de fordetmeste deres Overfald om Natten.
De ere ypperlige Ryttere og lære let og hurtigt Alt, hvortil der
hører mechanisk Færdighed. Mændene tilbringe deres Liv med at
dovne og aflægge Besøg, thi Qvinderne maae forrette alt Arbeide.
De maae sørge for Huusholdningen, nedtage Jurten, naar der skal
brydes op, og atter sætte den op; kort, de ere i Eet og Alt 
Mændenes Slavinder.

Landstrimlen Øst for Wolga beboes af Tartarer og Kalmukker,
som ikke have deeltaget i den store Flugt i 1770, samt af andre
Folkestammer, der ere indvandrede fra Egnene Vest for Wolga.

Strækningen mellem Uralfloden og den lille Useen er indrømmet
de uralske Kosakker, og det af den Grund, at Kirgiserne derved skulde
forhindres fra at forlade Steppen, og nærme sig Ural. De skulde
ogsaa virkelig engang have forsøgt paa noget saadant, men da de
fandt bevæbnet Modstand, og de selv ikke havde Vaaben at kjæmpe
med, vendte de om igjen og forholdt sig siden rolige.

Gjennem Steppen fører et Par ordentlige Landeveie, men da
det var nødvendigt iforveien at underrette Kirgisernes Chan om den
forehavende Reise, navnlig for at der ikke skulde være Mangel paa
Heste, og der hertil ikke havdes tilstrækkelig Tid, saa maatte vore
Reisende, skjøndt høist ugjerne, og ad en lang Omvei uden om 
Steppen mod Nordvest til Wolga, og derpaa langs denne Flod over
Saratow og Sarepta, lægge Touren til Astrakan. For imidlertid
ogsaa at faae noget af den uralske Kosaklinie at see, besluttede man
først at tage langs Uralfloden til Uralsk, og derpaa over Busuluk
at følge hiin Vei.

*
</chapter>

<chapter name="Ellevte Capitel">
<h2><small>Ellevte Capitel.</small></h2>

Om Morgenen den 26de September forlod man altsaa Orenburg. 
Floden Samara passeredes paa en Færge; dens Bredder
vare bevoxede med Løvskov, bestaaende af Eg og Bøg; den røde
Sandsteen, som hyppigst forekommer i Egnen af Orenburg viste sig
ogsaa her.

Veien var i Begyndelsen temmelig bakket, men fra Stationen
Nischne-Osernaja blev den jevnere, og fulgte Ural, hvis Bredder
imidlertid vedblev at være steile. Paa de lavere liggende Strækninger, 
saavel som paa Øerne i Floden voxede især Poppel, Esp og
Piil. Den næste Dags Aften vare de Reisende i Uralsk, efter at de
i 36 Timer havde tilbagelagt ikke mindre end 304 Werster.

Uralsk er en af det sydlige Ruslands smukkeste Byer. Den
meget anseelige Hovedgade er paa begge Sider bebygget med store,
tildeels pragtfulde Steenhuse, der vidne om Indbyggernes Velstand.
Flere Ildebrande, og især en i Aaret 1821, have meget bidraget
til Byens Forskjønnelse, den tæller omtrent 11,000 Indbyggere. Et
her meget almindeligt Slags Utøi, der volder stor Skade, er Tarakanen, 
en Art Møl, samt den store Vandrotte, som til forskjellige Tider
i uhyre Mængde kommer fra Steppen og næsten formeligt besætter
Byen. 

Uralsk er Hovedpunktet i den uralske Kosaklinie. Tidligere
førte de Navn af de Jäïkske Kosakker, men efter Opstanden i Aaret
1774 under Pugatscheff, der navnlig i Uralsk, som dengang heed
Jaïk, havde sine fleste Tilhængere, forandredes Navnet, for at 
tilintetgjøre ethvert Minde om denne Begivenhed.

I det 16de Aarhundrede grundedes den uralske Kosaklinie af en
Haandfuld Kosakker, der nedsatte sig i Egnene ved det nærværende
Uralsk, og dannede en Formuur mod de paa denne Kant hyppige
røverske Anfald af asiatiske Folkestammer. Paa Grund af Egnens
Beskaffenhed kunde de ikke beskjeftige sig med Agerbrug, men deres
Hovednæring maatte blive Fiskeri, Qvægdrift og Hesteavl.

Det Liv, de saaledes vare nødsagede til at føre, de idelige
Kampe, de maatte bestaae, og den Aarvaagenhed, de stadigt maatte
anvende, for ikke at falde i Fjendens Haand og bortslæbes i 
Slaveri, udviklede hos dem de ypperligste Egenskaber. Kjendskab til 
Steppen og til Fiskerierne, Klogskab, Aandsnærværelse, Taalmodighed,
Afholdenhed, Lydighed, Aarvaagenhed, Religieusitet, Haardførhed,
vare blandt dem de meest fremragende. Saasnart det Kaspiske Hav
lægger til med Iis, drage Uralerne i Slæder afsted paa Fiskefangst,
ofte 50 til 100 Werster ud fra Gurjew, forsynede med fornødent
Forraad for sig og deres Heste. Her overfaldes de ikke sjeldent af
Storm, Isen brister, og paa Iisflagerne føres de Fiskende tilhavs.
Naar nu Hestefodret er sluppen op, slagter Kosakken Hesten, overtrækker 
Slæden med dens Hud, og venter med Tillid til Forsynet at
Vinden skal vende sig og drive ham igjen tilland. Det er en stor
Sjeldenhed at Nogen omkommer ved saadanne Leiligheder.

Da disse Kosakker bestandigt levede i Kamp paa Stepperne og
paa Fiskerierne, saa tiltog deres Antal kun lidet ad naturlig Vei,
men meest ved Indvandringer, især af Folk af den gamle Tro. Da
de i lang Tid havde deres egen Befalingsmand, styredes efter egne
Love, og levede i en lidet besøgt Afkrog, saa forbleve de længe 
fremmede for de Reformer i Rusland, hvormed Peter den Store gjorde
en Begyndelse, og det er først i den senere Tid at der ved Oprettelse 
af en Kosak-Drengeskole i Uralsk er bleven lagt Grunden til
en nyttig Dannelse.

Der er nu i det Hele taget 15,000 uralske Kosakker, af hvilke
5500 ere tjenstdygtige, og berettigede til at drive Fiskeri, og 
forpligtede til at gjøre Krigstjeneste og til at stille sig efter Opfordring.
Henimod 3000 Mand ere sædvanligviis stadigt i activ Tjeneste; saasnart 
der er Nød paafærde, maae de stille i det Hele 10 Regimenter, 
hvert paa 500 Mand, i hvilket Tilfælde der da af de tjenstdygtige 
indrullerede Kosakker kun bliver omtrent 500 Mand tilbage
til Bevogtning af Linien. Af de 3000 Mand, der under almindelige 
Forhold ere i activ Tjeneste, forrette 1500 Linjetjenesten, og 
Resten garnisonerer i Moldau, Astrakan, Petersborg o. s. v.

Endeel af Kosakkerne ere udelukkende beskjeftigede med Fiskeri.
Dette udgjør deres fornemste Erhvervsgreen, og det er ogsaa saa
fordeelagtigt, at der skal gives Kosakker, som derved have tilvundet
sig en Formue af over 40,000 Rubler. En saadan Rigmands Hustru 
bærer, naar hun er i fuld Stads, en Slags Hue paa Hovedet
i Form af en Hjelm, der er tæt besat med ægte Perler, saa store
som Kaffebønner af 1000 Rublers Værdi.

De Fisk, der fanges i Ural, ere fornemmelig Huusblasstøren,
(Bjelugi), den store Stør (Ossetra), de saakaldte Sewruger, og
Sterletten, hvilke alle til visse Tider af Aaret i Legetiden gaae i
store Stimer op ad Strømmen fra det Kaspiske Hav. Fangsten
foregaaer tre Gange om Aaret i Januar, i Mai og i October,
desuden fiskes der ogsaa i Bifloderne og i Søerne i December, med
Garn under Isen, hvilket kan gjelde som et fjerde Hovedfiske, men
det er ikke af den Betydenhed, som de andre tre, og hvad der
fiskes er ogsaa kun til Huusbrug. Den store Stør sælges deels
frisk, men dog meest saltet til de Handlende, der i Fisketiderne 
indfinde sig i Uralsk. De største Huusblasstør, veie indtil 1000 
russiske Pund, ere 7—8 Fod lange og saa tykke som en Mand om 
Livet, en saadan Stør kan være et Par hundrede Rubler værd. De
største Stør veie indtil 200 Pund og ere indtil en Favn lange.
Sterletten er langt mindre, lidt over en halv Alen lang, med 
guulagtigt Kjød, feed, og meget velsmagende. Ved Sommerfiskeriet er
Sewrugen bedst, i Vinterfiskeriet derimod Støren.

Den Mængde Salt der bruges til at nedsalte disse Fisk, vindes
med Lethed i Saltsøerne i Steppen, og det aarlige Forbrug beløber
sig til 200,000 Pud. Den aarlige Udførsel af Fiskefangsten anstaaes
til 400,000 Pud Fisk, og 60,000 Pud Caviar, tilsammen til en
Værdi af 3,480,000 Rubler.  I faa Dage er man istand til at
fange for henved en halv Million Rubler Fisk.

Umiddelbart efter at Fiskeriet er endt, udtages nogle af de
største Fisk, der ved en Deputation af tre Kosakofficerer sendes 
Keiseren til Foræring. I den ved denne Leilighed stedfindende Audients
faaer Deputationens Ordfører en Sølvpokal, indvendig forgyldt, og
fyldt med Ducater. I Uralsk havde Prof. Hansteen boet hos en
Mand, der havde tre slige Pocaler, som  han til forskjellige Tider i
ovennævnte Hverv havde faaet til Foræring. Det Eneste, der efter
hans Udsagn havde generet ham ved disse Audientser, var, at han
i Overensstemmelse med Hofetiketten havde maattet aftage sit lange
tykke Skjæg, hvorved han hvergang paa Hjemveien havde faaet Tandpine, 
hvilken han ikke var bleven qvit førend hans Skjæg atter var
voxet frem.

Da vore Reisende ankom til Uralsk, var der endnu fem Dage
til at Høstfiskeriet skulde begynde, men deres Vært, Hetmannen Borodin,
viste dem den Opmærksomhed at foranstalte et Fiskeri i det Smaa,
for at de dog kunde faae en Idee om, hvordan det gik til. De
begave sig derfor om Aftenen Kl. 10 hen til den Fiskelaas (Utschuz)
lidt ovenfor Byen, som stænger for hele Floden, og hindrer Fiskene
i at gaae videre op ad Floden. Her steg man i en Baad og roede
langs med Laasen i nogen Frastand, medens to Kosakker, hver med
sin Baadshage, kastede sig i Vandet og svømmede, den Ene under,
den Anden over Vandet, tæt ved Laasen, og søgte med deres Hager
at drage de Fisk op som de traf paa. Et Par andre Kosakker fulgte
efter i en Baad, for at hjælpe de Svømmende med at bjerge Fiskene.
De omtalte Laase, der stænge for Fisken, bestaae af simpelthen 
nedrammede Pæle, mellem hvilke der enten er Fletværk eller stundom ogsaa
Garn, saa at de under Vandet danne et fortløbende Gjerde. Fisken
fanges ialmindelighed paa den angivne Maade naar Floden er aaben
ved Dykkere og ved en Art Harpunering, men stundom ogsaa ved
Garn og paa Krog, hvorhos den ogsaa af og til stanges ved Blus.
Reglerne for Fiskerierne iagttages meget strengt, saaledes som de have
været fra gammel Tid, og det falder sjeldent Nogen ind i denne 
Henseende at unddrage sig enten Vedtægt eller Bestemmelse.

Det er saaledes en fast Regel ved Sewrugefiskeriet, der finder
Sted i Maimaaned, at alle Husblasstør og Stør, der maatte blive
fangne, atter sættes ud igjen, fordi der kan ventes langt mere for
disse Slags Fisk, naar de i frossen Tilstand forsendes om Vinteren.
Handler nogen Fisker herimod, saa bliver han ikke alene straffet med
Prygl, men den Fisk, han har fanget, bliver ham frataget, og han
udelukkes fra Fiskeriet.

Til at føre Opsyn ved Fiskerierne vælges en Ataman, der
tilforordnes nogle Starchinas og en Jessaul (Adjutant); de fiskende
Kosakker slaae sig fem og fem sammen i Compagniskab. Ingen andre
Kosakker, end de til Fiskeriet indskrevne, maa fiske, og enhver 
berettiget Deeltager erholder sin behørigt udfærdigede Fiskeseddel, hvilken
ogsaa tildeles Tilsynsmædenes Koner, de Geistlige, nogle Embedsmænd 
og Flere, der med god Fordeel sælge deres Tilladelse til udtjente 
Kosakker.

Det største og vigtigste Fiskeri er som antydet Januarfiskeriet
paa Isen, ved hvilket de store og kostbare Fisk fanges. Den Dag,
det skal begynde, mønstrer den valgte Ataman sit Mandskab, og seer
navnlig nøie paa at Enhver er forsynet med Gevær, til Forsvar
mod Kirgisernes Overfald. Et Par Kanonskud forkynde derpa 
Opbruddet, og nu ile Alle i deres Slæder afsted til Fiskepladsen, hvor
Enhver seer til at faae det fordeelagtige Sted, som han iforveien
har udseet sig. Førend der ved Bøsseskud er givet Signal, man
Isen ikke ophugges og Fiskeriet ikke begynde.

Ural deles ialmindelighed i tvende Halvparter, saaledes at der
paa den ene Side drives udelukkende Vinterfiskeri, og paa den anden
Vaar- og Høstfiskeri. Hiint strækker sig i en Længde af omtrent
400 Werster nedenfor Uralsk, og fra dets Endepunkt og til Havet
drives kun Garnfiskeri. Det store Fiskeri varer i 9 Dage, og 
begynder 55 Werster nedenfor Staden, med bestemt Maal for hver
Dag. Det foregaaer med Krumhager gjennem Huller huggede i
Isen; Ingen maa have mere end et Hul paa engang, men han kan
skifte saa tidt han vil, og saaledes gjennemfiskes den hele Strækning.
Floden har overalt temmelig grundt Vande; Krumhagen holdes lidt
fra Bunden, Fisken, der søger lavt Vand, svømmer hen over den,
trykker den ned, og saasnart Fiskeren mærker det, trækker han til,
og hiver den op indtil han kan hugge en Haandhage i den, og faae
den op paa Isen. Naar Fisken er stor, hugger man Vaager i Isen,
istedetfor de ellers brugelige runde Huller. Da Krumhagerne føres
omkring i alle Retninger under Isen, for at faae fat paa Fisken,
saa hænder det ikke sjeldent, at to Fiskere hugge i en og samme
Fisk, og i saa Tilfælde dele de den, hvilket ogsaa skeer naar en Fisk
er saa stor, at den der har fat i den, ikke selv uden Hjælp kan faae
den halet op. En Fisker kan, naar han er heldig, fange en halv
Snees Fisk om Dagen, men mangen En kan ogsaa staae i flere
Dage ude uden at mærke Spor til Fisk. Ialmindelighed love Fiskerne, 
førend de drage ud, at de ville skjenke Kirken den første Fisk
de fange. En gængs Overtro er det, at Fiskeriet ikke bliver 
heldigt for den Fisker, der med sin Hage strax faaer fat i en Frø,
selv om Hagen øieblikkelig kastes bort, og Stedet forlades.

Det næste store Fiskeri er Sewrugefiskeriet, hvilket som meldt
finder Sted i Maimaaned, og drives væsentligst fra Endepunktet for
Januarfiskeriet indtil Gurjew ved det Kaspiske Hav, men finder
ogsaa Sted paa den ovenomtalte Halvpart af Floden høiere oppe.
Floden afdeles ligesom ved hiint, men da den nu er fri for Iis,
betegnes Afdelingerne ved Touge, der spændes tvert over den. Dette
Fiskeri varer meget længere, og Floden gjennemfiskes et Par Gange.
Der fiskes med en Art Drivgarn med Kalv 20—30 Favne langt,
formeden behængt med Steen, for at kunne synke, og for ikke at
drive for hurtigt med Strømmen. Fiskerne befinde fig i smaae, af
Træstammer udhulede Eger, og lade sig drive med Strømmen. Den
ene Ende af Garnet, der er sat ud tvers over Floden, holdes flot
ved et Drivtræ, i den anden Ende er der et Toug, hvori Fiskeren
holder, medens han med Garnet drives frem i skraa Retning. 
Sewrugerne, der svømme mod Strømmen, forvikle sig navnlig i det 
tættere Net, der danner Kalven, og naar Fiskeren mærker, at der paa
denne Maade er fanget en god Dræt, tager han sit Garn op. Jo
mere plumret Vandet bliver, jo lettere gaaer Fisken i Garnet, og
naar Fiskeriet ret er kommet igang, skræmmes Fisken ved den derved
stedfindende Hujen og Larmen, saa at den bliver staaende, og de
forreste Fiskere neppe kunne hale deres Garn op, saa fulde ere de.
Mellem Vaar- og Høstfiskeriet drage Kosakkerne ud for at handle,
og at indkjøbe Korn, og besørge derefter deres Høbjergning. I de
sidste Dage af September, eller i Begyndelsen af October, foretages
det tredie store Fiskeri, ligeledes i Nedreural. Ved det fanges alle
Slags Fisk, baade store og smaae, og navnlig med Kastenodt.

Kjøbmandene indfinde sig, især under de to første Fiskerier, og
kjøbe Fisken om Vinteren uaabnet paa Stedet. En Husblasstør paa
1000 Pund (25 Pud) kan indeholde indtil 200 Pund (5 Pud)
Rogn eller Caviar. Paa Grund af det meget seige Sliim, som
denne Slags Caviar indeholder, ansees den for den sletteste, 
hvorimod den egentlige Størs Rogn afgiver den saa meget søgte 
velsmagende Caviar, hvoraf der ofte indeholdes indtil 40 Pund i de
største. Rognen renses og saltes lidt, ialmindelighed med 1 Pund
Salt til 1 Pud Caviar.

Sewrugerne, der fiskes i Mai, skjæres op, saltes eller tørres,
og forsendes saaledes, men bedærves ofte. Rognen er, velbehandlet,
næsten ligesaa god og søgt som Størens.

Caviaren tilberedes paa tre forskjellige Maader; den simpleste
bestaaer af den sletteste, mindst rensede Rogn, der kun saltes lidet
og æltes med Fødderne. Den anden Sort renses bedre, og saltes
meget stærkt i Truge, omrøres derpaa flittigt og heldes saa ud paa
Viddiefletninger eller tætte Garn, for at den kan dryppe af og blive tæt,
hvorpaa den pakkes i Fade. Den tredie, bedste og meest rensede
Sort, der har et fuldkomment kornet Udseende, tilberedes paa 
følgende Maade. Stærk Saltlage bliver heldt over udsøgt Rogn i
Lærredssække, halvt fyldte dermed. Disse ophænges paa Tverstænger, 
og naar Lagen er løbet igjennem, udklemmes Sækkene dygtigt,
hvorpaa man lader Rognen tørres i en ti til tolv Timer, og pakker
den saa i Fade. Dette er den Caviar, der som Delicatesse kommer i
Handelen, men den har i Lækkerhed dog intet at betyde mod den
Størrogn, der ikke er mere end otte Dage gammel, og som er bleven 
behandlet saa forsigtigt, at intet af de enkelte Æg, der ere saa
store som en Ært, er revet eller trykket istykker. De fleste Dele af
Støren benyttes; navnlig udtages af den de Rygsener, der, tørrede kaldes
Wesiga og tjene til Spise, samt Svømmeblæren, hvoraf der forfærdiges 
Husblas, hvilket skeer af Kosakkerne selv, eftersom Fiskeblæren 
ialmindelighed strax bliver dem overladt af Kjøbmændene.
Det fineste Husblas er forøvrigt det der kommer af Sewrugen, og
det har stundom en Værdi af 40 Rubler pr. Pud.

*
</chapter>

<chapter name="Tolvte Capitel">
<h2><small>Tolvte Capitel.</small></h2>

Reisen fra Uralsk til Astrakan fortsattes den 28de September.
For at kunne naae Hovedlandeveien udenom Steppen, ad hvilken man,
som ovenmeldt, havde besluttet at tage, maatte man i nordostlig
Retning tilbage til Busuluk, der ligger ved en Flod af samme Navn,
der falder i Samara. Ad en fortræffelig Vei naaede man snart
denne lille By, der har henved 5000 Indvaanere, og man befandt
sig nu paa den store Chaussee mellem Orenburg og Moskwa. Omtrent 
150 Wester, indtil Moika, gik Veien langs Samara over en
tildeels steppeartet noget bølgeformig Slette. Skov af Naaletrær var
intetsteds at see, men derimod fandtes hist og her i Læ Skovstrækninger 
af Løvtræer, navnlig Eeg; Landeveiens Sider vare beplantede 
med unge Birke, men de stode kun kummerligt, eftersom de
stærke Storme i disse Egne hindrede dem i Væxten.

Egnen mellem Floderne Tok, der falder i Samara, og Sok,
der flyder nordligere, er især mærkelig ved de derværende 
Asphalt- og Svovlkilder. Af sidstnævnte Slags saae de Reisende den første
ved Flekken Alexejewsk, der ligger ved Kinels Udløb i Samara.
Kilden udvælder af en Høi og samler sig i et Steenbækken, hvorfra
den flyder ud i Floden. Vandet har en stærk Lugt af Svovlbrinte,
men er fuldkommen klart. Det afsætter et stærkt hvidt Bundfald,
en Blanding af Svovl og kulsuur Kalkjord, og giver Flodvandet,
som det forener sig med, paa en længere Strækning en mat og
melkeagtig Farve. De fleste Svovlkilder ligge forøvrigt ved øvre
Sok, i Nærheden af Byen Sergiewsk, 80 Werster Nordost for
Alexejewsk; de benyttes efterhaanden mere og mere som Kuuranstalter. 
Erdman, der besøgte Stedet i 1811, skildrer det paa følgende
Maade:

„Den, der begav sig hid i den Tanke at finde Noget, der lignede 
et tydsk Badested, vilde ved første Blik see sig overrasket paa
en ubehagelig Maade, thi han vilde kun træffe en temporair Koloni,
der fører et Nomadeliv. Paa en bakket, græsbevoxet Slette, der
tidligere har hørt til den nærliggende Kalmuksteppe, ligge 
Badegjæsternes Boliger spredte omkring uden Orden. De bestaae deels af
Hytter, sammenflettede af Grene, deels af kalmusiske og kirgisiske
Filtjurter, og deels af Telte, fordi Enhver der vil opholde sig her,
maa føre sin Bolig med sig, og selv vælge sig den beqvemmeste Plads
dertil. Velhavende Adelsmænd, der ikke boe for langt borte, sende
deres Bønder iforveien, for at lade en Plads indhegne, grave Brønd
og Kjelder, bygge Hytter og opslaae Telte, og indfinde sig derpaa
med Tjenerskab og Besætning af Heste og Qvæg; thi vil man have
frisk Melk, maa man selv bringe Køer med, og vil man have fersk
Kjød, maa man have Faar og Beder med sig. Badekar og altslags
Kjøkkentøi maa man ligeledes føre med sig. Mindre velhavende
Folk, eller Badegjæster, der komme langveis fra, maae lade sig nøie
med Løvhytter, der opføres af de omboende Bønder, eller vel endog
med Jordhytter. De medbragte Heste, Qvæg og Faar græsse frit
mellem hverandre. Saaledes danner sig en Koloni, hvis Medlemmer, 
deels af Nødvendighed og deels af Selskabelighedsdrift, slutte
sig sammen, uden Hensyn til Stand eller Vane, og synes kun at
udgjøre een Familie. Den, der har bragt et Badekar, eller en
Kjedel til at varme Vandet i, med sig, overlader Benyttelsen deraf
til den, der ingen har; den, der har en Ko, giver Andre af dens
Melk; den, der har Faar, glemmer ikke at forære ferst Kjød bort,
naar han slagter, og den, der har medbragt egne Heste, laaner dem
villig ud til at kjøre Badevand med. Har man faaet sin Bolig
istand, saa tænker man snart paa at more sig ved Spil, og Toure
tilfods, tilvogns eller tilhest, ja selv med Læsning, da der ogsaa gives
dem, der have taget Bøger med sig, hvilke da stadigt gaae i Laan.
Kort, Privateiendom bliver her til Fælleseiendom, og saaledes faaer
det i sig ensformige Liv sine særegne Behageligheder. Hvor interessante 
ere ikke de Contraster, der frembyde sig! Her træder en
Dame, klædt efter nyeste Parisermode, med italiensk Straahat og
ægte Shawl ud af en kirgisisk Filthytte, for, ledsaget af sin 
Kammerjomfru, at besøge en Veninde, der ligger syg i en Løvhytte.
Her sidde Officerer og Godseiere sammen om et Mahogni-Spillebord
i en ussel Bondehytte; her staaer en elegant engelsk Kareth foran
det lave Gjerde, bag hvilket den paa Feltmaneer ophængte Kjedel
koger, og ved Siden af, paa en Arne af Graasteen, dampe Kasserollerne, 
hvori Middagsmaden bliver kogt; hist vandrer en fornem Embedsmand 
i Negligé afsted til den Jordhytte, hvor han skal have sit
Svovlbad, og efter ham følge hans Tjenere med hans Klæder og
hans Toiletsager.“

Efter nyere Reisendes Udsagn er Kulturen imidlertid ogsaa her
steget, thi der findes ikke alene flere Træhuse, men ogsaa nogle paa
Regjeringens Bekostning opførte Steenhuse, i hvilke Kuurgjæster
kunne modtages.

Stedet har 5 Svovlkilder, der alle samles i et kunstigt Reservoir; 
Vandet er farveløst, med hvidt Bundfald, og lugter som
raadne Æg.

I samme Egn findes ogsaa en Asphaltkilde, der udvælder af
et med Birketræer stærkt bevoxet Bjerg. Asphalten samler sig paa
Vandets Overflade i en grydeformet Fordybning, der er anbragt
omkring Kilden, og fornyes, naar man skummer den bort, efter flere
Dages Forløb. Den er meget tyk, flydende og tjæreagtig, men i
Forbindelse med den findes ogsaa en meget reen Naphta, der flyder
paa Vandet under Asphalten. Kilden fryser aldrig til, og Vandet
smager og lugter meget stærkt af Asphalt. De omboende Tschuwascher 
og Tartarer bruge det til at gurgle sig med, mod Halsbetændelse. 
De bruge ogsaa Asphalten i mange indvortes og udvortes
Sygdomstilfælde, da de deels lave en Salve deraf med Smør, og
deels en Mixtur sammen med Melk. Den herværende Asphalt er
meget seig, men gjennemtrænger desuagtet i kort Tid tommetykke
Brædder.

Endvidere er der ogsaa Saltkilder i denne Egn, og en saadan
i Ussalka, ligeoverfor Stauropol, er saa mægtig, at der i længere
Tid af den har været udkogt Salt. 

De i denne Egn hyppigst forekommende Steenarter ere Kalksteen, 
Gips og Mergel. I Kalkstenen indeholdes ofte megen Svovl,
og navnlig er dette Tilfældet i det saakaldte<sp> Svovlbjerg</sp> 
(Sernaja Gora) der er 776 Fod høit, ved Wolotschka, en af Wolgas
Biarme. Svovlet forekommer heri gedigent, leieviis og i Forbindelse 
med bladet Gips. Det gedigne Svovl er næsten ganske reent, halvt 
gjennemsigtigt, tæt, eller chrystalliseret; det findes deels indsprængt
i mindre Partier, og deels i Klumper paa flere Punds Vægt, meest
høit oppe i Bjerget.

I tidligere Dage har der her været virket Svovl, og Udbyttet skal
ikke have været ubetydeligt, ligesom ogsaa Tilvirkningen, paa Grund
af den der i Egnen værende Overflødighed paa Brændsel, har været
let og lidet bekostelig; men al Drivt er nu ophørt. Det lader
imidlertid til, at Regjeringens Opmærksomhed atter er bleven 
henvendt paa denne Gjenstand, saameget mere, som en til at undersøge
Stepperne udsendt Expedition nylig har fremhævet det særdeles 
Fordeelagtige ved atter at optage det nedlagte Arbeide.

Samara, den næste By efter Flekken Alexejewsk, ligger ved
Floden af samme Navn ved dens Udløb i Wolga. Byen er anlagt
paa en jevn Skrænt, og man har fra denne en herlig Udsigt over
den majestætiske Wolga med dens høire steile Bredder. Den bestaaer
kun af Træhuse, men er temmelig betydelig, da den har over 19,000
Indvaanere og driver en vigtig Handel.

Om Vinteren er her Samlingsstedet for de Kasimofskiske 
Handelstartarer, der her indfinde sig med de Lammeskind, som de have
tiltusket sig hos Kirgiserne og Kalmukkerne ved Ural. Disse Skind
sorteres her, garves hos de i Byen værende christne Kalmukker, og
sammensyes i Peltse eller Tuluper, der forsendes til Moskwa og 
andre Steder. Den største Deel af de fine Lammeskindspeltse, der 
sælges i Rusland, komme herfra, ligesom ogsaa Peltse, der bestaae ene
og alene af Lammepoteskind, som af de kalmukkiske Qvinder sammensyes 
i Strimler, og sælges meget billigt.

I 15—20 Wersters Afstand fra Samara træffer man en med
overordentlig yppigt Græs bevoxet Steppe med Muldjord, hvor de
samariske Kosakker have deres Qvægfolde (Chutori).

Egnen mellem Samara og Wolsk er Steppe, og kun lidet bakket; 
Veien er her kun lidet fremtrædende og vildsom, hvorfor vore
Reisende kun kjørte om Dagen, og overnattede i deres Vogne i en
Landsby. Beboerne ere de saakaldte Tschuwascher, der ligesom Russerne 
ere græske Christne, og som heller ikke ere meget forskjellige fra
den almindelige russiske Bonde, navnlig hvad Mændenes Dragt 
angaaer, hvorimod Qvinderne i flere Henseender ere anderledes klædte.

Ved Landsbyen Batrak passeredes Wolga, hvis venstre Bred
man hidtil havde fulgt. Høire Bred er som sagt høi og steil, og
har megen Lighed med de Afstyrtninger, hvormed Juradannelsen
ophører.

Fra Batrak fortsattes Reisen paa høire Wolgabred. Den Egn,
man kom igjennem, var øde og aldeles udyrket. Til Landsbyer
saae man intet Spor, og ved Stationerne var der ialmindelighed
kun en enkelt Hytte, hvor Skydshestene ventede. Det Eensformige
var trykkende, og kun Udsigten fra den høie Bred over den 
majestætiske Wolga, og den hiinsides liggende umaalelige, lave Slette
formaaede at frembringe nogen, stjøndt kun liden Afvexling i 
Landskabets Charakteer. Skovstrækninger findes ikke, thi Vinden 
afpidsker Træerne, og kun i Læ mellem Bakkerne kunne de nogenlunde
trives, ihvorvel de dog kun sjeldent blive til Andet, end Krat.

Den 2den October naaede de Reisende Wolsk, en større By,
med omtrent 14,000 Indvaanere, beliggende i en kjedelformig Dal
ved Wolga, og omgivet af høiere Bakker, end man hidtil havde truffet
paa. Her modtoges Humboldt af Fyrst Gallizin, Gouvernementets
Gouverneur, efter hvis Opfordring Reisen derpaa fortsattes paa
venstre Wolgabred til Saratow, hovedsagelig for at lære de tydske
Kolonier paa denne Side af Floden at kjende.

*
</chapter>

<chapter name="Trettende Capitel.">
<h2><small>Trettende Capitel.</small></h2>

De tydske Kolonier begynde ligeoverfor Wolsk, ved Kolonien
Schafhausen, og strække sig paa venstre Wolgabred til den russiske
Landsby Krasnøi Jar, der ligger noget ovenfor Overfartsstedet til
Saratow, samt desuden langs store og lille Karaman, et Par Floder, 
der falde i Wolga lidt før man kommer til den nævnte Landsby.
De ligge kun faa Werster fjernede fra hinanden, og vore Reisende
passerede paa deres Vei følgende 19: Schafhausen, Baratajewka,
Basel, Zürich, Solothurn, Paninskoi, Lucern, Unterwalden, 
Susannenthal, Baskakowka, Orlowskoi, Obermonjou, Katharinenstadt,
Kuno, Philippsfeld, Niedermonjou, Sworanewka, Podstepnoi og
Krasnoi Jar. 

Folketallet i disse Kolonier udgjør omtrent 200,000, hvis Forfædre 
i forrige Aarhundrede ere indvandrede fra Tydskland, og som
have beholdt tydske Sæder og tydsk Sprog. Det er paa en eiendommelig 
Maade overraskende for den Reisende i disse Kolonier at
see en ganske anden Bygningsmaade, bemærke ganske andre huuslige
Indretninger og høre et ganske andet Sprog end hidtil.

Disse Kolonier ere en af Keiserinde Katharina den 2dens meest
storartede og meest velgjørende Foranstaltninger; thi hendes Hensigt
dermed var, at anspore de i hine Tider saa urolige Beboere af disse
Egne til at efterligne de rolige, flittige, vindskibelige og lydige 
Tydskere. Herligt ere disse Kolonier lykkedes, og de afbetale nu ved
Pligtopfyldelse en stor Deel af deres Gjeld til Rusland; thi det var
fordetmeste forarmede tydske Familier, der her fandt godt Udkomme,
og af hvis Efterkommere mange nu ere særdeles velhavende. Almindelig 
Velstand kan vel ikke siges at være tilstede, thi forskyldt eller
uforskyldt Uheld skaber her, som overalt, Velstand og Fattigdom;
men man har dog her et tydeligt Beviis paa, hvad tydsk 
Vindskibelighed formaaer. Gouvernementet Saratow, i hvilket Kolonierne
ligge, har dem særdeles meget at takke, thi henimod de to Trediedele
af dets Udførsel er et Product af de tydske Kolonister.

Af dem ere de derværende Bomuldsfabriker anlagte, der saavel i
Gouvernementsstaden som i Kolonierne beskjeftige saa mange Hænder;
ved dem forbedredes Smedehaandværket og de bedste Smedier findes
i Kolonierne; de væve Lærred og uldne Varer, de drive Agerbrug
og dyrke Tobak, de ere Møllebyggere og forsyne Wolgaegnene
med Meel.

De ere fordetmeste smukke, sunde og kraftige Folk; Ægteskaberne 
ere velsignede med mange Børn, der trives godt. Deres Formerelse 
er forøvrigt uforholdsmæssig stor efter Størrelsen af den
dem anviste Strækning, og det er snart nødvendigt at overdrage dem
mere Land i Wolgasteppen, thi ved det forøgede Folkeantal har en
Kolonist nu neppe Fjerdeparten af den Jord, der ved den første Kolonisation 
blev anviist den Enkelte. Da der ifølge Bestemmelsen foretages
en aarlig Udlodning af Jordegodset efter Folkemængden, og mangen
en Familie allerede er forhaanden i fjerde Generation, saa viser
hiint Misforhold sig mere og mere iøinefaldende. Af denne 
Omstændighed afhænger ogsaa deres forskjellige Velstand, thi foruden af
Huusfaderens Dristighed og Hustruens Sparsommelighed, ere deres
Kaar ogsaa betingede af deres Børneflok. Jo flere arbeidsdygtige
Børn en Familiefader har, desto mere kan han faae fra Haanden 
og udrettet, eftersom alt det Land, der kan benyttes, er fælles
i enhver Koloni, og Fordelingen, som meldt, skeer aarligt efter
Mandtal, saa at en Fader, der har 4 Børn, faaer 5 Lodder, 
medens En, der kun har 1 Søn, blot faaer 2 Lodder. Rigtignok har
den første Familie ogsaa flere Afgivter, men disse staae dog ikke i
noget Forhold til det mulige Erhverv. Er en Mand sygelig, eller
uden Børn, saa kan han ikke alene ikke erhverve Noget, men kommer 
ogsaa stedse mere og mere tilbage, da Enhver er henviist til
egen og anstrengt Virksomhed. Store Familier forpagte hyppigt 
tilgrændsende Jordegods af Russerne, dyrke det, og have paa denne
Maade en Extrafordeel, naar de have overflødige Arbeidskræfter.

Kolonisternes Boliger ere overalt af eens Bygningsmaade, kun
udmærke enkelte sig ved deres Pyntelighed og Størrelse fra de andre.

Et bestemt Areal er hver Kolonist indrømmet til Byggeplads
for Huus og Stalde, samt til Gaard og til Have. Hvert Huus
indeholder ialmindelighed tvende Stuer, et Kjøkken og en lille 
Forstue. Den ene Stue tjener til Soveværelse, i den anden opholder
man sig om Dagen, og er der mange Børn, saa maa den ogsaa
være deres Soveværelse. Ikke sjeldent beboes disse smaae Leiligheder 
af flere Familer i Fælledsskab, af Faderen med sin Kone og
af to til tre Sønner med deres Koner og Børn. I slige Tilfælde
er der truffet følgende Indretning: i den ene Stue staae langs
Væggene de forskjellige dobbelte Senge, vel opredte med Fjerdyner
og forsynede med pene couleurte Omhæng, til at trække tæt sammen.
I den anden Stue sove de Ugifte og Børnene, Drengene paa den
ene Side, og Pigerne paa den anden. Om Morgenen er der almindelig 
Forstyrrelse, Sengklæderne ryddes tilside, og Værelset bliver
atter Dagligstue.

Større og mere velhavende Familier have udvidet deres Boliger
efter deres Tarv; foruden de omtalte Værelser, have de et tredie, og
ovenikjøbet en saakaldet Sal, ja der gives endog enkelte Huse, som
foruden Salen indeholde fire Værelser. Enhver Bolig er forsynet
med de fornødne Stalde og med en rummelig Gaard; bag til er
der ialmindelighed en lille Have, der begrændses af en anden Kolonists, 
saa at Vanningshusene løbe ud til to forskjellige Stræder, der
ere brede og formedelst den beskrevne Indretning synes regelmæssigt
besatte med Huse.

Det var en stor Feil af de første Kolonister, at de anlagde
Kolonierne saa nær ved hverandre, thi de ovennævnte 19 Landsbyer 
befinde sig alle paa en Strækning af 20 Werster, og derved
maatte der nødvendigviis i Tiden opstaae Mangel paa Jord, som
med Lethed kunde overfares.

I den første Tid var kun den ene Fjerdepart af Kolonisterne
underordnet Kronen, men da der senere forekom mangfoldige 
Misbrug fra de Privatmænds Side, der havde Myndighed over de tre
andre Fjerdeparter, saa inddroges de tilsidst alle under Kronen.
Samtlige Kolonier kunne nu deles i fire Grupper, af hvilke den ene
ligger paa Wolgas venstre Bred ovenfor Saratow med 41 Kolonier
inddeelte i 4 Districter; den anden ligger nedenfor Saratow med
15 Kolonier, ligeledes paa venstre Wolgabred; den tredie og største
ligger ligeoverfor den anden, paa høire Wolgabred og har 43
Kolonier, og den fjerde og sidste Gruppe ligger Nord for Saratow
med 3 Kolonier.

Kaster man et Tilbageblik paa de Egnes Tilstand i hvilke disse
Kolonier anlagdes, saa bliver det ret iøinefaldende af hvilken stor
Betydning og Vigtighed de have været. Saratow var dengang
neppe en Tiendedeel, af hvad den nu er; den var en uanseelig
Flække og kun den Omstændighed, at den var Sædet for en 
Wojwode gav den nogen Anseelse. Kamyschin og Zarizin vare endnu
ubetydeligere; Wolsk og Attkarsk, som allerede dengang bestode, vare
smaae med Jordvolde og Pallisader omgivne Byer, der hverken dreve
Handel eller Industri, men som kun tjente til Værn mod de 
omflakkende og plyndrende asiatiske Folkestammer, mod hvilke ogsaa de
paa Wolgas Engside eller venstre Bred bosatte Kolonister maatte
bestaae mangen haard Kamp, der kostede mangt et Liv.

Venstre Flodbred var et øde Vildnis, hvor kun menneskeskye
Dyr, Antilopen og den vilde Hest opholdt sig. Ogsaa paa høire
Bred laae store Strækninger udyrkede sydefter, og Røverpak gjorde
Landeveiene usikkre. Kolonisternes Flid og Vindskibelighed 
frembragte en Forandring i alt dette; Landet opdyrkedes, Sikkerhed 
indtraadte, Handelen, navnlig Kornhandelen, tiltog stedse mere og mere,
og alle de ved Wolga liggende Stæder fremblomstrede. Engsiden
mangler tildeels godt Vand og er ganske blottet for Skov, men
har derimod godt Agerland; Bakkesiden, høire Flodbred, har
Vand i Overflødighed, og derfor ogsaa betydelig Mølledrivt, 
tilstrækkelig Skov og gode Græsgange, men nogen Mangel paa
Agerland.

Regeringens Omkostninger ved Kolonisationen beløb sig til lidt
over 5 Millioner Rubler, der bleve Kolonisterne debiterede som Gjeld,
som de efterhaanden skulde afbetale. Af denne Gjeld er i Aarenes
Løb eftergivet lidt over 1 Million, hvorimod Resten nu er saa
godtsom ganske afbetalt, uden at Regeringen har været nødsaget til
at vise sig som nogen haard eller ubarmhjertig Creditor.

Man maa forøvrigt ikke antage at de Indvandrede strax fandt
det gode Udkomme, eller i det Hele taget vare synderlig vel tilfredse
med at have stiftet Opholdssted. De oven antydede Træk af den
Egns Physiognomi, som de kom til, give allerede dette at forstaae.
Det var en streng Skole, som de havde at gjennemgaae; ubemidlede,
i et fremmed, tildeels ubekjendt Land, ukyndige i Agerbruget, og fordetmeste
kun drevne i Haandværk, som her ikke søgtes, maatte de kæmpe med
allehaande Savn og Besværligheder. Dertil kom, at Mange ikke
havde den rette Villie til selv at hjelpe sig frem, men hensløsede det
erholdte Forskud og lagde sig saa paa den lade Side, hvoraf fulgte
Armod og Elendighed. De Gamle, hedder det endnu, kunde fortælle
mange Ting om de første flittige og driftige Kolonisters Ubekjendtskab
med de simpleste Landbrugs Forretninger, og hvor vanskeligt det faldt
dem at finde sig i deres nye Stilling, og at vænne sig til Klimatet
og til Levemaaden i de nye Egne. Faa vare Landmænd af Faget,
og disse maatte da være de Andres Læremestere, de Fleste havde aldrig
før seet en Plov, eller vidste, hvorledes de skulde spænde en Hest for,
og det var ganske almindeligt, at en Kolonist, der var kjørt ud for
at hente Noget, og tilfældigviis havde spændt fra, maatte staae og
vente indtil der kom En, som forstod Tingen og som for Penge eller
gode Ord vilde hjelpe ham med at faae spændt for igjen. Det
oprindelige Antal Indvandrere udgjorde omtrent 20,000 Individer
af begge Kjøn.

Engsiden deles i den<sp> høiere</sp> og den<sp> lavere</sp>; paa denne
dyrkes Hvede, Rug, Havre, Byg, Spelt, Hirse, Kartofler, Hør og
Tobak; paa him meest Hvede og Tobak. Paa Bakkesiden dyrkes
Korn, næsten slet ikke Tobak.

I gode Aar høstes i samtlige Kolonier 350,000 Tschetwert
Sommerhvede, 300,000 Tschetwert Vinterrug, 1500 Tschetwert
Sommerrug, 20,000 Tschetwert Hirse, 250,000 Tschetwert Havre,
70,000 Tschetwert Byg, 1000 Tschetwert Ærter, 200 Tschertwert
Linser, 5000 Tschetwert Hørfrø, 3000 Tschetwert Hamp, 200,000
Tschetwert Kartofler og 250,000 Pud Tobak. I nyeste Tid har
Productionen endog overgaaet disse Quantiteter, og man høstede
saaledes i 1851 216,681 Tschetwert Vintersæd, og 1,082,727
Tschetwert Sommersæd, og 378,239 Pud Tobak. De almindelige
Havevæxter dyrkes, men kun til eget Behov, og paa enkelte Steder
er der gjort heldige Forsøg til Anlæg af Morbærplantager, for
Silkeavlens Skyld. Der gjødsles kun lidet, og de eneste Marker
der faae Gjødning ere Tobaksmarkerne; Kornmarkerne trænge kun
til Regn, og falder den i rette Tid, saa er man vis paa en
god Høst.

Hvor Kolonisterne ere begrændsede, have de indført Sædskifte:
men hvor Steppen tilvinker dem, og hvor de have frit Raaderum,
hvilket er Tilfældet med de nye Kolonier, bryde de sig kun lidet om
Alverdens agronomiske Theorier. Deres Agerdyrkningsredskaber ere
de i Tydskland sædvanligt brugelige; til at bryde Steppen, betjene
de sig af det almindelige spidse Plovjern; men ellers bruges den
runde Plov. En god Høst giver 10—14 Fold; en slet, kun 3—4
Fold. Fuldstændig Misvæxt finder aldrig Sted, og selv i Aarene
1815 og 1833, da deels Græshoppesværme og deels vedvarende
Tørke skadede Hæsten, fik man dog Udsæden.

Qvæg- og Hesteavl er vel temmelig betydelig; men Racerne
ere ikke gode. Det hele Qvæghold bestaaer omtrent i 80,000 Heste,
200,000 Stykker Hornqvæg, 80,000 Sviin, 100,000 russiske Faar.
Desuden findes der 8 Skæferier med 1500 Tillægsfaar af Merinoracen, 
men Ulden skal ikke være videre god og sælges for 3 Rubler,
pr. Pud. Vinterfodringen varer i Reglen 6 Maaneder, og bestaaer
i Hø og Halm. Staldene til de spanske Faar ere af Træ; for
Qvæget bygges undertiden Stalde af Graasteen eller af opklinet
Leer. I Kolonierne findes 620 Væverstole, som aarligt levere
450,000 Alen simpelt Klæde og Bomuldstøi, deels til eget Brug,
og deels til Salg. Endvidere gives der 191 Vand- og 195 
Vindmøller, der aarligt svarer Communerne 25,000 Rubler i 
Forpagtningsafgift; ogsaa have de Kolonier der ligge ved Wolga betydelige
Indtægter af Fiskeriet. Tobaksdyrkningen yder heller ikke ringe
Fordeel, saameget mere som det især er Qvinderne og Børnene, der
sysle med den, imedens Mændene ere beskjeftigede paa anden Maade.
Den dyrkes, som sagt næsten udelukkende paa Engsiden, og navnlig
i tvende Sorter, den saakaldte tydske eller virginske, eller den 
saakaldte russiske eller Bondetobak. Den Jord, der er bestemt for
Tobak, høstpløies og gjødes. Plantningen foretages af den hele
Familie efter Snor paa en meget regelmæssig Maade. De unge
Planter vandes kun naar de sættes, og overlades forøvrigt til
sig selv.

Tobakslandet luges stadigt af Qvinder og Børn, indtil Planten
er saa stor at den qvæler Ukrudtet. Knopperne og Blomsterne
afbrydes, for at Bladene kunne blive desto større, og naar de nederste
af disse blive gule, saa brydes ogsaa disse af og hænges op til
Tørring i særegne Tørrehuse. Hen paa Høsten tager man dem ind,
sorterer dem, presser dem, lader dem svede, og binder dem sammen
i Bundter til Salg.

Ialmindelighed opkjøbes Tobakken enten af enkelte Kolonister,
der sælge den i Saratow, eller af russiske Kjøbmænd, fra 
forskjellige Steder.

Koloniens vigtigste Brændsel bestaaer i Gjødslen af Heste og
Qvæg, der deels anvendes som den er, og deels undergaaer en 
Tilberedning; thi kun paa Bakkesiden findes der nogen Skov, medens
der paa Engsiden slet ikke findes Træer, og kun hist og her en
Smule Vidiekrat.

Om Sommeren, medens Qvæget græsser i Steppen, samler
man Gjødslen, som her hurtigen gjennemtørres, kjører den hjem og
stakker den op under Tag, hvorefter den om Vintren bruges som
den er. Vintergjødselen tilberedes derimod fordetmeste; man blander
den nemlig om Foraaret, naar Qvæget slippes ud, med det tilovers
blevne Hø og Halm, helder Vand over det og lader Hestene ælte
det sammen, hvorpaa man afsætter den æltede Masse i Former og
behandler den i det Hele taget som Tørv hos os.

Kolonisterne ere deels Catholiker, og deels Lutheraner. Sproget
er overalt kun Tydsk, og Levemaaden er kun lidet afvigende fra den
tydske. Vore Reisende kunde ikke noksom udtrykke hvor behageligt,
ja hvor rørende det var dem, saa langt fra deres Hjem kun at høre
deres Modersmaal, og overalt kun at skue fædrelandske Sædvaner
og Skikke. Det var dem derhos en sand Glæde at erfare, hvor
veltilfredse de tydske Udvandrere befandt sig under den „liberale“ 
russiske Regering, der meente dem det saa saare vel.

I taknemmeligt Minde om Keiserinde Katharine den 2den, der
bar lagt Grunden til deres nærværende Velstand, have de ogsaa i
Kolonien Katharinenstadt, paa et Sted, hvor der tidligere stod en
evangelisk Kirke, ladet hendes Statue af Bronze opreise, hvilken
høitideligt afdækkedes i 1852 paa Keiser Nicolais Fødselsdag den
6te Juli. Den nævnte Koloni er den fornemste, og der findes her,
foruden Agerbrugere, ogsaa en heel Deel Haandværkere.

I Saratow som de Reisende naaede i Fyrst Gallitzens Selskab
lode de sig af denne deres gjæstfrie og yderst forekommende Vært
overtale til at blive en Dag over, deels for at besee Stadens 
Mærkværdigheder saasom et Gymnasium, et Galehuus o. s. v., og deels
for at være tilstede ved et glimrende Middagsmaaltid. Saratow har
en lignende Beliggenhed som Wolsk; men den kjedelformige Dal er
langt større, og danner en betydelig Slette ved Wolga. De Nord
for Byen liggende Bjerge bestaae af Sandsteen; nogle paa et skraat
Leerlag liggende Sandsteenslag vare skredne ud kort før Humboldts
Ankomst, og havde taget endeel Huse med sig, og beskadiget flere.

Saratow, der deles i den gamle og den nye Stad, har lige
Gader, flere store Pladser, og en Mængde tildeels smagfulde 
Steenbygninger. Den anlagdes i 1591 paa Czar Feodor Ivanowitschs
Befaling. Da de i Omegnen nomadiserende Horder ikke tillode nogen
Landsby eller Flekke at fremblomstre, saa anlagde man, for at holde
dem i Ave, flere Byer ved Wolga.

I over 100 Aar var Saratow en Træfæstning med Taarne og
Porte, og paa Høiden mod Nord stod et Vagttaarn, hvorfra der
holdtes skarpt Udkig, og signaliseredes, naar der viiste sig Nomader
i det Fjerne. Kosakkerne plyndrede og røvede ogsaa i hine Tider,
og længe var Stenka Rasin disse Egnes Skræk. Han plyndrede
Astrakan, og i 1671 gjorde han det samme med Saratow, der havde
maattet overgive sig til ham, ved hvilken Leilighed Wojewoden Kusma
Lapuchin tilligemed sin Livvagt maatte springe over Klingen.
Dengang havde Saratow ikke meer end tre Trækirker, og hele dens
Gjennemsnit udgjorde ikke meer, end 300 Favne. I 1700 skette
det første Skridt til Udvidelse, idet endeel jorddyrkende Soldater
didsendtes; i 1774 blev Byen plyndret af Pugatscheff, men siden
1781, da den blev Sædet for en Statholder har den stadigen været
i Opkomst, og ihvorvel den aldeles afbrændte i 1812, og senere er
bleven hjemsøgt af betydelige Ildebrande, saa har den nu omtrent
74,000 Indbyggere, og tæller 16 Kirker, af hvilke de 12 ere 
græsk-catholske. Forskjellige Fabriker navnlig Reberbaner, Strømpevæverier,
Tobaksfabriker, et stort Klokkestøberi, Teglbrænderier, Sæbesyderier,
Voxblegerier, Bryggerier o. s. v. findes her. Byens Activhandel
beløber sig omtrent til 6 Millioner Rubler aarlig, og dens 
Passivhandel til omtrent 8½ Million.

Den 5te October om Morgenen forlode de Reisende Saratow,
og fortsatte nu Veien paa høire Wolgabred gjennem de derværende
tydske Kolonier, i nogen Afstand fra Wolga, hen over en jevn 
Høislette. Til de paa denne Vei værende tydske Kolonier saae man ikke
meget, thi de passeredes tildeels om Natten, men det, man saae og
hørte, vakte paa denne Side af Wolga ligesaa glade Følelser, som
tidligere paa den anden Side. Alt saae reenligt og net ud, og der
fandtes overalt Tegn til Velstand.

Fra Kredsstaden Kamyschin, havde man besluttet at lægge Veien
omkring den 127 Werster Sydost i Steppen beliggende mærkelige
Saltsø Elton. Man haabede at kunne gjøre denne Omvei uden alt
for stor Sinkelse, da der efter Fyrst Gallitzens Befaling skulde 
tilsiges Heste paa alle Stationerne, hvor der ellers til Salttransport
og anden ikke embedsmæssig Befordring kun fandtes Stude. Det
Bud der skulde bringe denne Ordre forud til Kamyschin, havde
imidlertid forfeilet vedkommende Embedsmand, og Hestene vare altsaa
ikke bestilte, da de Reisende naaede frem. Uagtet det blev dem lovet
at de fornødne Foranstaltninger strax skulde blive trufne, og at
Opholdet i alle Tilfælde ikke skulde vare længere, end et halvt Døgn,
besluttede Humboldt dog at opgive den paatænkte Udflugt; man reiste
altsaa strax videre og kom gjennem en høist uinteressant eensformig
øde Egn, efter en uafbrudt Kjørsel til Dubowka tæt ved Wolga,
den 7de October om Morgenen. Denne Flekke er af Vigtighed
formedelst sin livlige Handel, da den nemlig er Transitstedet for alle
de Varer, der fra Wolgaegnene gaae til Don, der her ligger i en
Afstand af omtrent 60 Werster fra Wolga. Det har oftere været
paatænkt at forene disse tvende Floder med en Kanal, for paa denne
Maade at lette Transporten af de Varer, der fra det indre Rusland, 
saavelsom ogsaa fra Asien fra gammel Tid af have benyttet
Handelsveien ad Don til det Asowske- og Sorte-Hav; men Terrainets
Beskaffenhed har hidtil lagt Hindringer iveien for Udførelsen af
denne Plan, idet man nemlig ved de foretagne Nivellements og 
Maalinger har fundet, at Wolga ligger 100 Fod lavere end Don, saa
at Kanalen altsaa ikke kunde anlægges uden betydelige Sluseværker, 
hvilket igjen vilde medføre saa betydelige Omkostninger, at
Kanalen ikke vilde svare Regning. Det Punkt, der efter de anstillede
Undersøgelser, har viist sig at være det hensigtsmæssigste for 
Kanalanlæget er forøvrigt paa det Sted, hvor Kamyschenka, der ved
Kamyschin falder i Wolga, befinder sig i en Afstand af ikkun 5
Werster fra Ilawla en Biflod til Don.

I Dubowka erfarede de Reisende, at man alligevel, trods deres
Beslutning at opgive Udflugten til Eltonsøen, havde bestilt Heste paa
de vedkommende Stationer, og paa Grund heraf vilde Humboldt ikke
undlade at foretage den, hvorfor man ogsaa strax begav sig afsted.
I smukt klart Veir satte man over Wolga og begav sig ind over
den paa Østsiden værende Steppe.

Eltonsøen ligger omtrent 100 Werster fra Dubowka. Veien
førte over en næsten aldeles jevn, kun hist og her lidt bølgeformig
Slette, der begrændsedes af Synskredsen, som paa et Hav, og som var
saa godt som aldeles tom og øde. I den sildige Aarstid var nu
næsten al Vegetation henvisnet. I det Fjerne saae man af og til
Saiga-Antilopen deels enkeltviis og deels i Flok, og paa og ved
Veien rullede Pillebillen (<b>Ateuchus sacer</b>) sine Smaakugler, hvori
den havde lagt sine Æg. Langt større end Insectet selv skjule disse
Kugler det næsten aldeles, og kun ved nøiere Undersøgelse bemærker
man dets Anstrengelser, for med Bagbenene at skyde Kuglen frem og
vælle den ned i sin underjordiske Bolig. Det var den samme Art
Bille, som Ehrenberg paa sin Reise i Afrika havde fundet, og som
ogsaa der havde været et af de faa levende Væsner i det sørgelige Øde.

Hist og her ved Veien findes smaae Brønde, der ere gravede,
og vedligeholdes paa Regeringens Bekostning for at de med 
Salttransporten beskjeftigede Folk, der kunne vande deres Dyr. Ud paa
Natten kom man til Eltonsøen og havde stor Møie med at finde
Herberge, da der ingen Anstalter var gjort til Modtagelsen.

Indtil Begyndelsen af forrige Aarhundrede var denne Saltsø i
de der i Egnen nomadiserende Kalmukers udelukkende Besiddelse. De
kaldte den Altan-Nor, ɔ: den gyldne Sø, enten af det gyldne
Skjær, som især den nedgaaende Sol gav dens Overflade eller
maaskee ogsaa fordi den ved sit Salt var en Kilde til Rigdom. 
Handelsdrivende Russere søgte imidlertid snart directe til
Stedet, og da Regeringen ogsaa var bleven opmærksom paa dets
Vigtighed, anlagdes der omtrent i 1750 Forskandsninger, som skulde
værne mod Kalmukerners Angreb, og Salttilvirkningen sattes under
en egen Bestyrelse. Den hører nu til Gouvernementet Saratow og
er ubetinget inddraget under den russiske Regerings Ressort.

Søen ligger i en fuldkommen flad Slette, er oval af Form,
20 Werster lang fra B. til Ø., 16 Werster fra N. til S., og har
i det Hele et Omfang af 47 Werster.

Bredderne tæt ude ved Søen have et tyndt Lag af Leer eller
Mutdjord, og derunder Sand. Indenfor er Egnen enten stærk
sumpig eller sandig; Saltplanter voxe overalt. Flere Bække, alle
med salt eller bittert Vand og som fordetmeste udtørre om Sommeren,
flyde ud i Søen, hvis Bækken i en endnu ikke udfunden Dybde
indeholder fast Salt, der opløses navnlig ved Vaartid, saa at 
Bunden stedse er belagt med et Lag af mættet Salt. Søens Saltlag
dannes paa følgende Maade. Ved Fordampningen om Sommeren
afsondre sig stadigt af det concentrerede Fluidum Saltchrystaller, der
forene sig i smaae Grupper, som senere ved en mere og mere tiltagende 
specifisk Tyngde synke tilbunds, hvilket hyppigt gjentager
sig, saa at der efterhaanden danner sig et nyt Saltlag. Dette
afleirede Salt falder i det Rødlige, er løst, indeholder en Mængde
Chlortalcium og kan paa Grund af sin bittre Smag, ikke spises.
Efterhaanden bliver det fastere og fastere, og afleirer sig paa Søens
ældre Lag. Om Vaaren det paafølgende Aar gjennemtrænges dette
Saltlag af Sneevandet, det forhaandenværende Chlortalcium frigjøres
og den bittre Smag forsvinder. Det tilbageblevne faste og rensede
Kogsalt fortætter sig efterhaanden til en steenlignende Masse og
kaldes<sp> gammelt Salt</sp>. Dets Farve falder i det Blaa, dets
Smag er salt, det er tungt og grovkornet. Ovenpaa dette Lag lægger
sig nu en sort Muddermasse, der skiller det fra den nye Masse,
som danner sig i Aarets Løb, paa den ovennævnte Maade deels af
den gamle Masse, og deels af det saltholdige Vand fra Bækkene.

Ved de anstillede Undersøgelser for at udforske Dybden af disse
Saltlag, har det viist sig, at man efter at have arbeidet sig 
igjennem 100 Lag, traf i en Dybde af 2 Favne paa en saa fast Saltmasse 
at det Jernværktøi man brugte, brækkedes itu. Man maatte
derhos opgive Arbeidet fordi Hullet gjennem de nederste Lags 
Sidevægge stedse fyldte sig med Saltlage, og den stinkende Luft dernede
neppe i 10 Minutter tilstedede Arbeidet. Det er imidlertid udenfor
al Tvivl at Eltonsøen er uudtømmelig paa Kogsalt.

Arbeiderne drives som meldt udelukkende for Kronens Regning
ved dertil leiede Bønder fra Gouvernementerne Pensa og Saratow.
Disses Antal betinges ved den Quantitet Salt, der skal tilveiebringes; 
125 Arbeidere ere tilstrækkelige for i en Sommer at skaffe
en Million Pud (40 Millioner Pund) Salt tilveie. I Begyndelsen
af April indfinde de sig ved Søen, opføre Jordhytter til at boe i,
istandsætte de fladbundede Pramme i hvilke det brudte Salt føres
til Land, anlægge Trædæmninger, til at tørre Saltet paa, opmuddre
de Kanaler, der lette Transporten fra Søen, og forsyne sig endelig
med det fornødne Værktøi, saasom Brøkjern, Brækpiker, Skovler og
Stænger med Jernspidse.

Efter at disse Forarbeider ere foretagne, hvilket ialmindelighed
varer til Midten af Mai, tager vedkommende Opsynsmænd ud paa
Søen med Arbeiderne og bestemme de Steder hvor Saltet skal
brydes. Ialmindelighed er dette paa Vestsiden af Søen, nogle
Werster fra Land, og Stederne betegnes ved nedrammede Pæle, ved
hvilke Arbeiderne binde deres Pramme, som hver har to Mand 
ombord. Disse gaae nu ud i Vandet, der overalt er meget grundt,
sjelden over 2 Fod; den Ene bryder Saltet løst med sin Brækstang,
medens den Anden gaaer lige efter ham, og kaster de løsbrudte
Stykker op i Baaden, efter at de større ere blevne slaaede istykker
og afskyllede. De fyldte Baade stages eller trækkes af de vadende
Arbeidere ind i Kanalerne, hvor Saltet aflades paa Trædæmningen;
naar det der er bleven tørt, kjøres det til Saltoplagene ved Søen
selv, eller ved Wolga. Arbeidet varer til ud i September, og i
gunstigt Veir, kunne et Par Arbeidere bryde og losse indtil 600
Pud Salt om Dagen. Det gunstigste Veirlig for Saltbrydningen
er klart og stille Veir, og da gaaer Arbeidet uhindret og rask fra
Haanden; naar det stormer, maa det derimod ofte ganske standses,
thi uagtet Søens ringe Dybde, sætter Vandet dog stærkt op paa
Vindsiden, medens Søbunden kommer til at ligge ganske bar, paa
den Kant, som Vinden blæser fra, saa at det bliver umuligt paa
hvilkensomhelst af Siderne at bjerge Saltet. Vedholdende Varme
standser ogsaa Arbeidet, thi Saltlagen bliver da saa skarp og ædsende,
at den forvolder Arbeiderne baade Smerte og Ulempe, ihvorvel de
under Arbeidet ere beskyttede deels ved Læderbeenklæder, og deels ved
Skoe flettede af Bast med Træsaaler. For Arbeidernes Forpleining
i Sygdomstilfælde er der sørget, idet der baade er ansat en Læge
og oprettet et Hospital. Særegne Betjente have Tilsyn med 
Veiningen af Saltet, thi Arbeidslønnen er ansat til 3 Kopeker pr. Pud.

Et Reserveoplag af Salt, hvilket ligeledes staaer under embedsmæssigt 
Tilsyn, findes stedse ved Søen, for det Tilfælde at Udsalgsstederne 
ved Wolga skulde blive udtømte. Til dette Oplags Beskyttelse 
ligger der en Commando af 10 Invalider og en Underofficeer,
og for at forebygge ulovlig Saltbrydning i Søen, er der stationeret
en Kosakcommando paa 48 Mand, og et halvt Compagni Artilleri
og 1 Kanon. De Militaire overvintre tilligemed en Salinebetjent 
ved Elton, men Arbeiderne og alle de øvrige Betjente forlade
Søen i October.

Efter at vore Reisende den 8de October havde beseet 
Bygningerne for de Militaire og Salinebetjentene, samt Kirken og
Hospitalet, der alle ligge tæt ved Søen, og derhos havde overværet
Saltbrydningen ude paa Søen og undersøgt Tørrestederne, foretoge
de en Tour langs Bredderne af Søen og overraskedes i høi Grad
ved at finde dem bedækkede med en utallig Mængde af Insecter, der
saa at sige vare saltede, idet de nemlig af Stormen vare blevne
kastede i Vandet og fra det igjen op paa Land, hvor de nu laae
fuldkommen vel conserverede. Ehrenberg gjorde her en næsten 
fuldstændig Indsamling af Egnens entomologiske Fauna. Ogsaa Fugle
fandtes paa denne Maade, og det skal ikke være sjeldent, at de
naar de have sat sig i Vandet, ikke kunne hæve sig i Veiret igjen,
fordi deres Vinger og Fjer ere blevne gjennemtrukne af den stærke
Saltlage.

Efter saaledes at have beseet Alt hvad der ved Eltonsøen var
seeværdigt, kjørte man atter tilbage ad den samme Vei, som man fra
Dubowka var kommen, og uden andet Uheld, end at der gik Ild i
et af Hjulene paa den Vogn, hvori Humboldt kjørte, hvilket
imidlertid ikke havde videre Følger, da man heldigviis var i Nærheden
af en Brønd, da Ilden mærkedes, naaede man hiin Flekke, fra
hvilken Reisen uopholdelig atter fortsattes, stedse langs Wolgas høire
Bred til Fæstningen Zarizyn. Anlagt af Ivan II. kort efter
Astrakans Erobring, blev den af Peter den Store bestemt til at være en
af disse Egnes Hovedfæstninger, navnlig mod de røverske Kirgisere,
mod hvis Angreb desuden den Zarizynske Linie, der strakte sig til
Don, og af hvilken der endnu sees Levninger, blev anlagt. Czar
Peter var personlig tilstede i Fæstningen, for at gjøre sig bekjendt
med Terrainet, og til Minde om dette sit Besøg efterlod han den
Hat og Stok han bar, hvilke endnu den Dag idag opbevares paa
Stadens Raadhuus.

*

</chapter>
<chapter name="Fjortende Capitel">
<h2><small>Fjortende Capitel.</small></h2>

Nedenfor Zarizyn forlader Wolga sin hidtil havte sydvestlige
Retning, og idet den næsten under en Retvinkel vender sig mod det
Caspiske Hav, indtræder den i den Steppe, hvis vestlige Rand den
har fulgt fra Kamyschin af, medens Høidedraget paa dens høiere
Bred fortsætter sig mod Syd, og danner Vestranden af den Steppe,
der nu udbreder sig paa begge Sider af Wolga. I sin Bøining
optager den endnu Sarpa, der kommer fra Sydvest og flyder langs
med Foden af det omtalte Høidedrag; hvorefter den tilbagelægger
sit over 50 Mile lange Løb til det Caspiske Hav, uden at optage
nogen Biflod.

Jo sørgeligere det Billede i det Hele taget er, der om
Efteraaret frembyder sig i Steppen, hvor Tulipaner og Iris, Vaarens
skjønne Prydelser forlængst ere henvisnede, hvor ethvert Græsstraa er
hentørret og afsvedet i Sommerens Solhede, og hvor kun graae
Artemisier i sørgelig Ensformighed bedække Jordbunden, destomere
overraskende er Indtrædelsen i Steppen, thi her ligger endnu paa
denne Side af Sarpa ved Høidedragets Fod, den sidste tydske Koloni,
det venlige Sarepta, anlangt af de mæhriske Brødre eller Herrnhutere.
Stedet frembyder i og for sig intet Eiendommeligt eller Forskjelligt
fra lignende Anlæg i Tydskland, men her, paa Steppen, og efter at
man i lang Tid kun har havt en uendelig nøgen Slette for Øie,
og passeret usle russiske Landsbyer uden Busk eller Træ, maa det
nødvendigviis gjøre et høist behageligt Indtryk at see Sareptas nette
og velvedligeholdte Huse med tilliggende Haver, de brede
poppelbeplantede Gader, samt Torvet med Springvandet og den smukke Kirke.

Sarepta anlagdes i 1765 ifølge Opfordring fra Keiserinde
Katharine II. til nogle mæhriske Brødremenigheder og meddeeltes
særegne Forrettigheder. Denne Kolonies Tilstand var i Begyndelsen
særdeles blomstrende navnlig ved den udbredte Handel som Kolonisterne, 
der beskjeftigede sig med at fabrikere mangehaande for disse
Egne fremmede eller sjeldne Varer, dreve med de omboende Folkeslag.
De vare saaledes deels udmærkede Vævere, deels Destillateurer o. s. v.
og saalænge de i disse Henseender vare de eneste, var deres Stilling
overordentlig god. I den senere Tid er Koloniens Velstand imidlertid 
noget aftaget, især efter at der baade i Saratow og Astrakan
har nedsat sig Fabrikanter, som de i Sarepta værende, ihvorvel
disse endnu vedblivende have Oplag af deres Varer i de nævnte
Byer. Foruden med de ovenomtalte Industrigrene, ernære Kolonisterne
sig ogsaa ved Qvægavl, samt ved lidt Agerbrug. Havedyrkningen
er derimod drevet temmelig vidt, og man seer her, foruden de
almindelige Haveurter ogsaa Frugt og Tobak. Grunden til at Agerbruget
ikke videre kan fremmes, ligger deels i Jordbundens Saltholdighed
og deels i den lange og vedholdende Tørke, der tilintetgjør al
Vegetation. Allerede i Slutningen af Mai indtræder den stærke Solhede,
der som oftest stiger til 30° R., og som i Forbindelse med en stadig
Østenvind og en fuldstændig Regnmangel i flere Maaneder, hurtigt
afsvider den grønne Steppe, og forvandler den til en sørgelig
nøgen Ørken.

Hvad der, foruden Brødrenes og Søstrenes Bedehuus, deres
Apothek, Arbeidslocaler og Vareoplag, meest interesserede vore Reisende i
Sarepta, var især nogle Privatsamlinger af forskjelligt Indhold, og
iblandt dem først og fremmest, den der tilhørte en af Menighedsforstanderne, 
Hr. Zwick, som langere Tid havde boet som Missionair 
blandt Kalmukerne, og som senest i 1823 havde foretaget en
Reise til dem i den Hensigt at uddele Bibler, eftersom hans geistlige
Virksomhetd ikke turde strække sig videre, da det var bleven befalet
at ingen Kalmuk maatte optages i nogen anden christelig 
Troesbekjendelse end i den græsk-catholske.

Fra hiint Ophold og fra denne Reise havde han medbragt en
heel Deel interessante Gjenstande, vedrørende Kalmukerne og andre
Steppebeboere. Han havde saaledes en fuldstændig Samling af deres
Afgudsbilleder, af de Redskaber, der bruges ved deres religieuse
Ceremonier, deres skrevne Bønner, samt en heel Deel andre mærkelige
Ting. Afgudsbillederne vare støbte af Kobber, forgyldte, og fordetmeste 
smaae, sjelden over en halv Alen. Bønnerne vare alle skrevne
i det thibetanske Sprog, hvilket Præsterne benytte ved Gudstjenesten,
omendskjøndt det ialmindelighed er aldeles uforstaaeligt for Kalmukerne,
og meget ofte endog for Præsterne selv. De blive imidlertid hverken
oplæste eller fremsagte ved Gudstjenesten, men de er sædvanligviis
skrevne paa lange Strimler Bomuldstøi, der bindes paa høie Stænger
for at de ret kunne flagre i Vinden, eftersom Kalmukerne troe at en
Bøn paa denne Maade virker nok saa godt, som naar den bliver
fremsagt. De fleste af de anførte Gjenstande vare saa meget sjeldnere,
som de ikke lade sig tiltuske eller kjøbe hos Kalmukerne, men ene
og alene kunne erholdes i Foræring; Bønnerne kunne derimod let
overkommes, da de hyppigt findes henlagte i de Kapeller eller Zazas,
som i Stepperne opføres for de Lamaer eller Overpræster, som i
levende Live have udmærket fig ved Hellighed. Disse Zazas er kun
smaae, fiirkantede og opmurede af Teglsteen med Kalk, hvori man
har blandet den opbrændte Lamas Aske. I nogen Afstand fra
Grunden, have de en lille Aabning, gjennem hvilken man til Nød
kan krybe ind.

Foruden disse kalmukiske Sjeldenheder, indeholdt den omtalte
Samling ogsaa en Mængde orientalske Mynter, af hvilke en stor
Deel vare fundne mellem Ruinerne af tartariske Stæder paa venstre
Bred af Achtuba. De vigtigste af disse Ruiner laae ligeoverfor
Sarepta, ved Landsbyen Zarewka, samt længere Syd, ved Stedet
Selitrennoi Gorodok (Salpeterbyen, fordi man her tidligere paa
Ruinerne havde anlagt en Salpeterhytte), ligeoverfor Jenotajewsk,
hvorfor man ogsaa har anseet snart hine og snart disse for Levninger
af Serai eller Sarai den gyldne Hordes Chaners Hofleir. Ruinerne
ved Zarewka bestode hovedsagelig i endeel Gravhvælvinger, over
hvilke der var opkastet en mægtig Jordhøi, omgivet med et Fundament 
af Sandsteen 150 Favne i Omkreds. Ved Selitrennoi Gorodok
fandtes Levninger af en temmelig betydelig muret Bygning, hvis
Yderside var prydet deels med farvede Arbeider af glaceret Leer, og
deels med gothisk Stuccatur. De være udbredte over et meget stort
Rum, og man kunde heraf slutte sig til Hofleirens store Udstrækning.
I den senere Tid ere imidlertid disse Ruiner saagodtsom aldeles
forsvundne, da de Teglsteen der fandtes i dem, deels ere blevne 
benyttede af Omegnens Beboere, og deels i hele Skibsladninger ere
blevne førte ned ad Wolga til Astrakan. Alle de Bygninger af
hvilke man saaledes tidligere har fundet Ruiner, antages forøvrigt
ikke at have været Vaaningshuse, men deels muhamedanske Bedehuse, 
og deels Kapeller over hellige Gravsteder, eftersom en nomadisk
Stamme, som den gyldne Horde, rimeligviis ligesaa lidet har kunnet
beqvemme sig til at boe i Huse som de kalmukiske Chaner og Fyrster 
have ladet sig bevæge dertil, uagtet man for deres Skyld har
anlagt Fæstningen Jenotajewsk og har anviist dem faste Bopæle. I
Gravruinerne har man tidligere fundet mange Kostbarheder af forskjellig 
Art, saasom Smykker, Hesteprydelser af Sølv og Guld, sølvbeslagne 
Liigkister o. s. v. Mynter ere ogsaa fundne, og findes endnu i
stor Mængde; de ere deels af Kobber og deels af Sølv, og 
fordetmeste fra det 14de Aarhundrede.

Zwicks Samling var ogsaa særdeles mærkelig i botanisk og
zoologisk Henseende, saa at de Reisende erholdt et fuldstændigt 
Overblik over disse Steppeegnes Fauna og Flora. Samlingens 
entomologiske Deel tiltrak sig især deres Opmærksomhed, og de saae her
forskjellige sjeldne og ukjendte Insectarter, navnlig blandt 
Edderkopperne og Scorpionerne. Mellem de førstnævnte var der især en
Art, som af Kalmukerne frygtes meget for dens giftige Bid, og som
de kalde den sorte Enke (<b>Belbessün charra</b>).

Efter en Dags særdeles behagelig Ophold i Sarepta fortsattes 
Reisen atter gjennem den øde, eensformige Steppe langs høire
Wolgabred.

Jenotajewsk, der er Sædet for den kalmukiste Overbestyrelse i
disse Egne, naaedes efter et Par Døgns uafbrudte Kjørsel. Den
har som sædvanligt i russiske Byer, Træhuse, men disse staae her
undtagelsesviis tæt sammenbyggede. Indvaanerantallet udgjør omtrent
1400, og da Byen, som sagt har kalmukiske Autoriteter, der bestaae
af valgte Kalmuker under en russisk Embedsmands Præsidium, og
som afgjøre Retssager, samt ere Hordens Organ hos Regjeringen,
saa fandtes her en heel Mængde Kalmuker forsamlede.

Hiinsides Jenotajewsk bliver Egnen mere og mere sandet, og
Wolgabredderne, der hidtil have været temmelig høie, blive lave.
Floden afsætter den ene Arm efter den anden, og flyder stedse som
en majestætisk Strøm, langsomt fremad. I det dybe Sand gik
Reisen ikke hurtigt. Man kom underveis forbi flere kalmukiske
Kibitker, og hyppigt mødte man Skarer af Kalmuker med deres
Heste, Qvæg og Faar. Tæt ved Veien passerede man et enkeltstaaende 
kun af nogle faa Kibitker omgivet Kalmuktempel. Det
var en lille langagtig firkantet Træbygning, paa hvis ene smalle
Side Døren befandt sig, medens Vinduerne vare paa den brede
Side; foran Indgangen stod en af de ovenfor omtalte lange Stænger 
til at fæste de skrevne Bønner paa. De vaiende Tøistrimler og
den larmende Musik, der lød ud fra Bygningen, underrettede de 
Reisende om at der netop holdtes Gudstjeneste. Nysgjerrige efter at
lære den nærmere at kjende, gjorde de Holdt og begave sig uhindrede 
af de tilstedeværende Kalmuker, ind i Templet. Ligeoverfor
Indgangen var Alteret, et Bord med en terrasseformig Opsats, paa
hvilken de messingforgyldte Gudebilleder stode opstillede; andre med
grelle Farver malede Gudebilleder hængte paa Væggene tilhøire og
tilvenstre. Paa Bordet ved Siden af Opsatsen stod en Mængde
smaa Skaale, hvori fandtes Frugter, Vand, tørret Kjød, Ost, og
alskens andre Offergaver. Mellem Døren og Alteret, sadde i to
Rækker 6 Præster paa Gulvet med korslagte Been; Lamaen eller
Ypperstepræsten øverst, og derefter Gehlungs eller de underordnede
Præster; de spillede paa forskjellige Instrumenter, og frembragte den
larmende Musik, som man udenfor havde hørt. Lamaen ringede
med en Klokke, den ligeoverfor ham siddende Ghelung slog et Par
Bækklener sammen, saa at det skingrede dygtigt, den tredie og den
fjerde Præst blæste paa en Slags Trompet, den femte slog paa
Pauke, og den sjette tracterede en stor Slange, en Art Serpent.
Man kan vel tænke sig, at denne Musik ikke var synderlig
velklingende, og det var ordentlig en sand Lise naar den af og til
afbrødes af noget der skulde ligne en Sang, men hvori der imidlertid
heller ikke fandtes Spor til Melodi eller Harmoni. Efter at begge
Dele, Musiken og Sangen, havde varet en Stund, reiste Lamaen sig,
hvorpaa der blev stille. Ligesom de Øvrige havde han hidtil ikke
taget mindste Notits af de Reisende, men nu traadte han hen til
dem og hilste dem. Han var en meget venlig Mand, noget tilaars.
En af Reiseselskabet tiltalte ham paa Russisk, hvilket han forstod,
og forestillede Humboldt for ham. Lamaen svarede med det
Spørgsmaal, om han maatte byde dem Thee, hvilket imidlertid Humboldt
høfligt frabad sig, idet han strax derpaa med sine Ledsagere forlod
Templet.

*
</chapter>

<chapter name="Femtende Capitel">
<h2><small>Femtende Capitel.</small></h2>

Det er allerede tidligere omtalt, at den høire Wolgabred bærer
Navn af Bakke- eller Bjergsiden, medens den venstre kaldes Engsiden.
Hiin heed ogsaa tidligere den krimske Side, fordi den stod under de
krimske Chaners Herredømme, og denne kaldtes den nogaiske Side,
fordi den beboedes af Nogaiere, og tjente til Græsgange for den
tidligere saakaldte gyldne Hordes mangfoldige „Ulusser“. Bjergsiden
kaldes nu ogsaa ligefrem Wolgasteppen; og Engsiden den
transwolgaiske Steppe. Denne Folkebenævnelse giver af sig selv et Begreb
om, hvad Lavlandet egentlig er. Hvor man end vender Øiet, saa
møder det virkeligt ogsaa kun en bredløs, flad, sørgelig, eensformig
og nøgen Steppe. Øde Strækninger, Saltpytter, Flyvesand og
Mangel paa rindende Vand, det er de meest betegnende Kjendemærker for
det Wolgaland, der omfatter den hele nordlige Deel af det Caspiske
Havs Kyststrøg, og som aabenbart fra Arilds Tid kun har været
bestemt til Opholdsted for nomadiserende Folkestammer.

Hine Udtryk maae imidlertid forekomme paradoxe for den der
ikke personligt kjender Landet, og som overhovedet ikke gjerne befatter
sig med Landkort. Hvorledes kan man kalde det af den prægtige
Wolga og dens mange Bifloder gjennemstrømmede Land, en tør Egn
uden Vand? Og hvorledes kan man kalde den vidtløftige Strækning 
med de mange faste og stadigt beboede Punkter, en kun for
Nomader bestemt Ørken? Wolga begynder allerede fra Zarizyn af
at forgrene sig; mellem denne By og Dubowka afsætter den sin
Hovedarm Achtuba, og falder derpaa gjennem 67 Mundinger ud i
Havet.

Tallet paa de Bække og smaae Vandløb, der paa Kryds og
Tvers gjennemskjære Wolgas Lavland mellem dens høire Bred og
dens Arms venstre Bred, beløber sig til henimod 200; Wolgaflommen
er saa stærk, at alle dens Arme forene sig i en eneste Strøm, der
har en Bredde af 30 til 40 Werster. Alt dette er vistnok sandt;
men hvad findes der saa her, foruden denne kæmpemæssige
Vandmasse? Hvad frembyder Strækningen fra Sarpa og Kuma, eller
paa Engsiden til Useen, og endnu videre til tæt ved Havkysten? En
nøgen, tør Steppe, paa hvilken det tarvelige Græs aldeles afsvides
i Sommermaanederne. Vinteren er her ialmindelighed kort, Kulden
er ikke videre stærk, Sneen løs, og Slædeføret er kun af kort
Varighed. Allerede i Begyndelsen af Marts bliver Wolga ved Astrakan
fri for Iis; med Juni indtræder en utaalelig Hede, Thermometret
stiger til 30 og stundom indtil 40° R.; Nætterne ere trykkende, og
naar det ikke blæser, viser Thermometret ofte indtil 25°. Aarets
bedste Tid er Slutningen af September, October og selv
November.

Wolga deler sig egentlig i de mange smaae Arme først i selve
Mundingen — tidligere danner den en Mængde Øer — og de Arme
af hvilke disse omsluttes, kaldes til Forskjel for den ægte Wolga
„Wolaschka“. Hyppigt udsende derhos disse Arme smaae Bække, en
Art Kanaler, der gjennemskjære Landet i alle Retninger, og derpaa
atter forene sig med Hovedstrømmen; disse smaae naturlige Kanaler
kaldes „Jeril“, eller med det tartariske Ord „Usek.“ Stundom trænger 
en saadan Jerik ind i det faste Land og baner sig en Vei i
Steppen; stundom fyldes den stærkt med Vand, udvider sit Leie og
bliver til en virkelig Flod, men undertiden skeer ogsaa det Modsatte,
Jeriken udtørres og bliver til en „Ilmen“, der med Tiden ganske
overgroes med Siv.

Wolgas Bredder i dens nedre Løb ere ialmindelighed lave og
ujevne; en Mængde Træstammer og Stubber forraadne langs Bredderne 
under Vandet, eller bedækkes efterhaanden med Sand; foruden
de saakaldte „Karscher“, er Flodsengen oversaaet med store Stene,
Revler og Sandbanker, der ved Strømningerne imidlertid stedse skifte
Sted. Ovenfor Astrakan har Wolga en Dybde af 15 Favne i Farvandet, 
ligeoverfor Samianowska-Staniza, stiger Dybden til 20
Favne. Ikke langt herfra afsætter Wolga en ny Arm<sp> Busan</sp>, som
senere optager<sp> Achtuba</sp>, der har deelt sig i tvende Arme, samt en
Mængde Smaabække og Jeriker og falder saa ud i det saakaldte
„lille blaae Hav“, en forhenværende Bugt.

Hos Beboerne af Wolgalavlandet betyder Ordet „<b>morzo</b>“ (lille
Hav) enten en Havbugt, eller ogsaa en Steppesø, der kun ved sit
større Omfang er forskjellig fra en „Ilmen“, der ogsaa betyder en
Steppesø. Det blaae Hav har ifølge Folketraditionen været en Bugt
af det Caspiske Hav og meget rigt paa Saltvand. I Tidernes Løb
blev det stedse mere og mere grundt, ud mod Havet tilgroedes det
efterhaanden med Siv, og tilsidst sivede Wolga igjennem og fyldte
det med Ferskvand. Derefter blev det overalt saa grundt, at selv
smaae Fartøier ikke kunde flyde over det, og nu er der intetsteds
mere end et Par Fod Vand. Vandet har nu et Udløb, og er fuldkomment 
fersk, naar ikke tilfældigviis en Mærjan eller Søvind sætter
Havvandet ind; dette Sidste skeer imidlertid ikke med det blaae Hav
alene, men med Mundingen af alle de Floder, der falde i det Caspiske Hav. 
Ialmindelighed ere det Caspiske Havs Kyster meget rige
paa Ferskvand; fra den vestlige Wolgamunding til den yderste 
østlige, en Strækning paa omtrent 150 Werster, er Vandet overalt
fersk, og det er paa Grund af de mange Flodtilløb altid tilstede i
Overflødighed.

Efter Busan afsætter Wolga endnu tvende store Arme, nemlig
Rytschu og Baldu, hvilken sidste Aar for Aar bliver bredere og
bredere, fordi den stærke Strøm tager Landet bort paa venstre Bred.
Dette skeer forøvrigt allevegne; Wolga tager paa eet Sted hele
„Jarer“, fremspringende Land, med sig, men sætter atter Land til
paa et andet Sted, ligesom den ogsaa hist og her danner Sandbanker
og store Øer, graver sig et nyt Leie, baner sig nye Veie, men bliver
derved stadigen mindre og mindre dyb. I Flomtiden er Wolgas
Løb meget rivende, fire Knob i Timen, og i de smalle Vandløb 
henimod syv.

Hiinsides Astrakan begynder Wolga stærkt at dele sig. Efter
at den har forgrenet sig i nogle Flodsenge, bliver en af dem, 
Bachtemis, den vigtigste, medens Wolga selv faaer Navn af gamle Wolga,
som om den var saa affældig, at den ikke mere kunde bære fuldtbeladte 
Fartøier. Derpaa forener den sig atter med Bachtemis ved
en bred Flodseng, der kaldes Urostob og falder i Marakuscha, og
danner en Mængde smaae, men høie Øer som paa Grund af deres
Form kaldes „Bugor“ (Høie). Hiinsides Marakuscha løbe brede,
men lidet dybe Udstrømninger fra Wolgaarmene, saaledes som ofte
er Tilfældet ved Flodmundinger. Enden af gamle Wolga — om
man kan udtrykke sig saa — er det saakaldte Baklany-Løb.

Hiinsides den Linie, udover hvilken alle disse Løbs Spildevand
ikke strækker sig, vandes de vidtløftige, sandige og saltholdige 
Strækninger aldeles ikke, intetsteds kan Vandreren i nogen Skov eller i
nogen Lund finde Skygge og Kjøling mod Solens brændende Straaler. 
Ved Wolgas nedre Løb gives der intetsteds Skov i dette Ords
egentlige Betydning; sandige Græsgange og forkrøblet Krat er Alt,
hvad Egnen frembyder. Paa de enkelte Steder, hvor Havevæxter
kunne trives, finder man vel Viinranker og finere Frugtsorter, men
disse smaae Oaser ere Undtagelser fra Egnens almindelige Charakteristisk. 
Der gives rigtignok Folk, som ogsaa her vilde bevise, at
Arbeide formaaede Alt, men de glemte at enhver Sandhed er visse
Betingelser undergiven; de pløiede Jorden op og saaede Agern deri, og
meente nu, at der ogsaa vilde voxe Egeskove frem, men i Sand og
Saltbund voxer intet Egetræ. Skade var det, at disse Anstaltmagere ikke
alene bortkastede Tid og Arbeide, men ogsaa forsømte hvad man 
vedsageligen burde have givet Agt paa; der gives nemlig i Wolgasteppen 
endeel vilde Kornvæxter, der kun ere lidet bekjendte, medens
fremmede og udenlandske Planter ikke noksom kuune udbasunes. Man
gjør sig al mulig Umage for at opelske deslige Væxter, men man
bryder sig aldeles ikke om dem, der ere indenlandske, og som rigtigt
dyrkede, i disse Egne fuldkomment kunde erstatte baade Rug og Byg
og Kartofler.

Agerbrug, som en selvstændig og væsentlig Næringsgreen, finder 
ikke Sted i Wolgalavlandet. Det drives kun paa Øerne i
Wolga, ligeved dens Bredder, ved Sarpa og ved Useen; men det er
i det Hele taget ikke af stor Betydenhed; Egnene kunne ikke 
brødføde sig selv og maae have Tilførsel.

Paa Wolgastepperne er der altsaa hverken Vand, Træ eller
Agerbrug, og dog have de fra Arilds Tid af været nomadiserende
Folkestammers Hjem. Det Spørgsmaal paatrænger sig derfor ganske
naturligt; hvorledes leve disse Mennesker? Hvoraf ernære de sig?
Hvilke Sysler staae i Samklang med deres tilvante Livsforholde?

Trods sin sandede og saltholdige Jordbund, er den omhandlede
Steppe dog riig paa Planter, der afgive godt Foder for de Dyr,
som dertil ere vante. Nomadernes udelukkende Syssel er derfor Qvægdrift. 
Sand- og Saltegnene have derhos i visse Henseender deres
Værdi; Saltet mildner det grove Steppefoder, og gjør det magre
Græs mere nærende for Qvæget, og Sandet yder ved sine 
Flyvesands Høie Qvæget Ly og Læ mod Storm og Sneefog, og er
desuden et sikkert Tegn paa underjordisk Vandforraad.

Da der som sagt er Mangel paa rindende Vand, faae Nomaderne 
det Vand de bruge til deres Qvæg af kunstige Brønde, der
deels have bestaaet fra ældgammel Tid, og deels, jevnligt graves.
Disse Brønde, eller som den simple Mand rigtigere kalder dem,
„Skærp“, er intet andet end Huller, der udgraves indtil man 
træffer en Vandaare, der tilstrækkeligt fylder Hullet; steensættes Hullet
eller udfores det med Træ, saa faaer det Navn af „Brønd“. Hvor
Qvæget vandes, træffer man ofte en halv Snees stige Brønde paa
en Plet, da en enkelt ikke vilde være stor nok til en heel Hjord.

Vandet er stundom bittert, stundom lidt salt, men som oftest
uden Smag og flaut. Nomaden drikker forøvrigt selv aldrig dette
Vand, der blot benyttes af Qvæget, som fra Fødslen er saa vant
dertil, at det i ingen Henseende har Skade deraf; det drikkes aldrig
lige ud af Brønden, men denne maa først godt renses og øses læns,
for at der kan komme frisk Vand, hvilket da med Læderbøtter fyldes
op i Vandingsrenderne.

Disse Qvæghyrder leve i Boliger af en eiendommelig Art,
hvilke i daglig Tale kaldes „Kosch“ eller Kibitke, men urigtigt Jurte,
da er det en ganske anden Slags Boliger. De forfærdiges af 
Vidier, der sammenflettes i Gitterform, saa at man efter Behag kan
slaae dem sammen og brede dem ud. Flere slige sammenføiede Fletninger 
danne en rund gjennemsigtig Væg, paa hvilken der lægges
en Kuppel, der ligeledes er sammenflettet; i Væggen er en Aabning,
hvori der hænges en Dør. En saadan Bolig behænges nu fra øverst
til nederst med smalle Filtstykker, de egentlig saakaldte Koschmen;
den er temmelig billig, koster omtrent 50 Sølvrubler, og er i alle
Henseender hensigtsmæssig, da den beskytter baade mod Varme og
Kulde, mod Regn, Sneefog og Storm. I 10 Minutter tan den
tages ned, lægges sammen og pakkes paa Ryggen af et Lastdyr, og
lige saa hurtigt kan den sættes op igjen. Paa denne Maade ere
alle Kibitker indrettede fra Caucasus og til Chun-luns Udløbere, fra
Urals Kilder og til Oxns’s, samt til Wolgas Lavlande; men længere 
hiinsides Wolga træffer man Kibitker, der ere saa smaae, at
de ikke kunne lægges sammen, men sættes paa Vogne som de ere,
og flyttes saaledes fra Sted til Sted. De Stammer der betjene sig
af den Slags, ere imidlertid ikke talrige.

Disse Nomaders Næring bestaaer hovedsageligt i Frembringelserne 
af deres Qvægavl; men da Kjød i disse Egne er meget dyrt,
sælge de fordetmeste Slagteqvæget levende, og spise selv yderst 
sjeldent Kjød. Derimod er Melk af Hopper, Køer og Faar tillavet paa
alle Maader, deres Hovednæring; derhos samle de forskjellige Arter
Kornvæxter og Rødder, som voxe vildt i Stepperne og ved Havbugterne, 
og forsyne sig for Vinteren med Meel, som de fra Foraaret
og til Høsten ikke videre behøve. Til deres daglige Næring hører
ogfaa den sunde og styrkende saakaldte Teglthee, der saa almindeligt
bruges ligefra det sorte Hav og til det østlige Ocean, ikke alene af
Nomaderne, men ogsaa af Russerne.

Qvægdrift og Qvæghandel ere saaledes disse Folkestammers 
væsentligste Næringsgreen; men da det falder af sig selv, at ikke Alle
kunne befatte sig dermed, saa beskjeftige de, der hverken ere Hyrder
eller Handlende sig som Dagleiere, navnlig ved Fiskerierne. Det
Caspiske Hav og Wolgas Lavlande frembyde i denne Henseende 
umaadelige Rigdomme, og uhyre Masser af Fisk komme aarligt herfra paa
Markedet. Fiskefangsten er naturligviis ikke fri; Rettigheden dertil
eies af den, ud for hvis Grund der fiskes, men denne Rettighed kan
bortleies eller bortforpagtes. Da nu store Udgifter ere forbundne
med Fiskerierne, saa overtages de af visse Entrepreneurer, som dertil
leie Folk, og en saadan leiet Fisker tør aldrig raade over den Fisk,
han fanger, men maa afleverer den til den, i hvis Tjeneste han
staaer. Derhos gjælde kun de Fisk fuldt, der holde Maalet; ere de
kun nogle Linier kortere, gjælde de blot for Halvfisk; ere de endnu
mindre gjælde de kun for Trediedeelsfisk, og ere de meget uanseelige;
kaldes de „Brak“ (Vragfisk) og gjelde slet ikke for noget, 
omendskjøndt de bringes tiltorvs. Denne Indretning er ikke ny, men det
kan historisk paavises, at den idetmindste skriver sig fra det 17de
Aarhundrede. Havfiskeriet er møisommeligt for de simple Fiskere, og
dertil kommer, at det ikke videre lønner sig. Naar Folk, der søge Arbeide,
kunne blive fri for Havfiskeriet, saa gaae de til Watagerne (Fiskehusene)
ved Wolga, eller forhyre sig som Matroser paa de Fartøier, der fare
paa det Caspiske Hav, eller tage endelig Arbeide ved Saltsøerne.

Den nærværende Befolkning i disse Egne er mangeartet.
Foruden Russerne boe ogsaa her Tartarer af forskjellige Stammer,
Turkmaner, Karakalpaker, Kirgisere og Kalmuker. I Astrakan boede
tidligere Hinduer; men nu findes der ingen. Med Landbruget sysler
næsten udelukkende blot Russerne; de udgjøre Landbefolkningen og
bestaae af Livegne og Kosakker. Enhver Bonde udsøger sig en Plet
Jord, og tilsaaer den, dog ikke saaledes som i Mellemrusland i hele,
sammenhængende Marker, men strøgviis, saa at der mellem de enkelte
dyrkede Dele ofte ligge hele Strækninger af udyrket, udyrkbart, eller
allerede udpidsket Jord. Hvor Vandet bliver staaende i flere Maaneder,
hvilket ofte skeer, der kan man ligesaa lidt pløie og saae, som hvor
der er Sand. Vanding er ikke ubekjendt, og den anvendes ofte af
Tartarerne i det Smaae til Havevæxter; men hele Marker blive
ikke vandede, deels paa Grund af de locale Forhold, og deels fordi
det er for bekosteligt.

Landets Træmangel erstattes nogenlunde af den store Mængde
Siv, som forefindes, og som baade Nomaderne og den faste 
Befolkning bruge som Brændsel, og som endog med Fordeel kan anvendes
i Teglbrænderierne. Af Sivet gjør man derhos flettede Arbeider,
Gjerder, Qvægfolde eller saakaldte „Lobaser“, og „Turlusekker“, ɔ:
smaae Hytter. Den gammelrussiske Dragt træffer man nu intetsteds
her, men det er ikke mere end en Snees Aar siden at den gik af
Brug. Pigerne, henhørende til den ægte indfødte Stamme, bare
til Stads og ved festlige Leiligheder en Art Krands paa Hovedet,
den saakaldte „Kokoschnik“, nedenfor hvilken der var fæstet et med
Ædelstene besat Baand, som hængte ned over Panden; en sid Klædning 
med lange Ærmer og røde Opslag var aldeles nødvendig. Pigernes 
Hverdagsdragt bestod i en hvid Særk med lange Ærmer, et
couleurt Skjørt og derover en Japanetschka, en Art Kaabe ligeledes
couleurt, der naaede til Knæerne og havde lange Ærmer; om Halsen
bare de Halsbaand af Rav og Perler, og paa Hænderne og om
Armen havde de en Art Plader, Armbaand og Ringe; Hovedtøiet
hjemme var en Kalpak, et Bind af hvidt eller couleurt Bomuldstøi,
og naar Pigen skulde ud i Stads, omviklede hun sit Hoved med et
lyserødt Silketørklæde. Fodtøiet var ogsaa dengang anderledes end
nu; de unge Piger brugte couleurte Tøfler med høie Hæle, de ældre
Fruentimmer havde Tøfler uden Hæle, og naar de gik ud, bandt de
tynde Træsaaler under dem.

Wolgelavlandets Centralpunkt er Astrakan, der i Folkesproget
hedder Rasbaluc-gorod.

Denne Stad er hovedsagelig Opholdstedet for de russiske 
<sp>Armeniere</sp>. Allerede fra gammel Tid fandtes der saadanne i 
Rusland; de omtales i Documenter fra det 15de Aarhundrede og findes
bosatte i Moskwa i det 16de Aarhundrede. Czar Alexei Michailowitsch 
tilstod dem mange Forrettigheder, fornemmelig i den Hensigt
ved deres Hjelp at aabne Handelsforbindelser med det indre Asien,
samt, for at de i Wolgalavlandene, skulde fremhjelpe Silkeavl og
Havedyrkning.

I Aaret 1744 bekræftedes deres Privilegier, og det bestemtes
saalades blandt andet, at de skulde have uhindret Adgang til 
Rusland paa Handelens Vegne, Tilladelse til at drage hjem, naar de
vilde, fri Religionsøvelse, egen Jurisdiction under egne Øvrighedspersoner, 
Skattefrihed og Indquarteringsfrihed, Ret til Fabrikanlæg
o. desl., uden Erlæggelse af Afgift o. s. v. De skulde derhos i
Astrakan optages blandt de midlertidige Undersaatters Tal, og være
forpligtede til at boe i særegne „Slobodes“ eller Forstæder, samt til
at svare en passende Told af deres Varer.

Paa Grund af alle disse Friheder og Forrettigheder der 
indrømmedes dem, kom der mange Armeniere fra Tyrkiet, Persien og
Georgien, og bosatte sig i Astrakan. Nogle Aar senere oprettedes
en særegen Domstol, under Navn af den asiatiske, der havde at 
paakjende Sager mellem Armenierne, og hvis Medlemmer ene og alene
underholdtes af disse; men da der blandt dem ikke fandtes nogen
egentlig Rettergangsorden, eftersom Alt kun beroede paa traditionelle
Vedtægter, saa blev hiin Domstol senere ophævet, og de armeniske
Sager underlagte de almindelige Domstoles Kjendelse.

Den første Tælling i 1795 udviste 290 Armeniere af Mandkjønnet, 
der i det Hele kun betalte 80 Assignatrubler hver i Afgifter. 
I Aaret 1827 blev det Spørgsmaal fremsat, om det var
Ret at meddele Fremmede evigtvarende Forrettigheder fremfor Russere? 
Og i denne Anledning bestemtes, at de Armeniere, der allerede
i 1795 havde været bosiddende i Astrakan, fremdeles skulde nyde de
tilstaaede Forrettigheder, hvorimod det med 6 Maaneders Frist skulde
staae alle Andre frit for at indtræde i russisk undersaatlig Forhold
eller at ansees som ikke handelsdrivende Fremmede. Senere er de,
hvad Skatter og Afgifter angaaer, stillede, enten tildeels eller i det
Hele taget, paa lige Fod med andre Russere, og der gives saaledes
tre forskjellige Klasser af Armeniere i Astrakan, nemlig aldeles 
Afgivtsfri, tildeels Beskattede, og Fuldtbeskattede, hvilke tilsammen tælle
omtrent 2500 Mandfolk.

De fra Persien og Georgien kommende Armeniere høre til den
gregorianske Troesbekjendelse, og deres Antal beløber sig til noget
over 5000 Individer af begge Kjøn. De, der ere komne fra Tyrkiet, 
udgjør neppe 200 Individer, og bekjende sig til den romersk-catholske 
Tro.

Armeniernes Physiognomi er bekjendt; de ligne meget 
Hebræerne; Ansigtsformen er langagtig, Haaret sort med et blaat Skjer,
Hudfarven temmelig mørk, Næsen lige, men noget høi. Qvinderne
kunne med Føie kaldes smukke; Armeniernes Øine ere store, sorte og
livlige, og hos Qvinderne overordentlig fyrige. I Astrakan fortaltes
mange Historier om hvorledes Armenierinderne bemale deres Øine,
og dette stemmer ogsaa overeens med, hvad der i en Beskrivelse fra
det forrige Aarhundrede af alle de i Rusland boende Folkeslag siges:
„Armenierinderne kjøbe et kostbart, meget fiint sort Pulver, for 
dermed at sværte deres Øine indvendigt, og dette Pulver bestaaer efter
anstillede chemiske Forsøg i fiint revet Spiesglands.“ Endnu i vore
Dage sminke Armenierinderne sig, hvad enten de ere unge eller gamle,
baade med Rødt og Hvidt og sværte deres Øienbryn; det sidste skeer
ganske simpelt med brændte Mandler, eller med Vægen af et Talglys;
den røde Sminke bestaaer i en Ponceaufarve af Plantestoffer.

Armenieren er af Middelstørrelse; nogen Fyldighed, men ikke
Fedme gjelder for et ikke ubetydeligt Fortrin. Legemlig Styrke er
kun svagt udviklet, og nogen Færdighed eller Smidighed til 
Legemsøvelser er ei at bemærke. Deres hele Liv frembyder heller ikke
Noget, der skulde kunne foranledige dem til at udvikle deres 
Muskelkræfter.

De tale ialmindelighed Armenisk, ihvorvel de ogsaa kunne tale
flydende og correct Russisk, om end med en fremmed Accent; mærkelige
ere følgende Benævnelser i deres eget Sprog: Rusland<sp> Rusastun</sp>.
Kalmukerne<sp> Skwiutazi</sp>, en Muhamedaner<sp> Tadschik</sp>, Kaukasus<sp>
Koffkas</sp>, det sorte Hav<sp> Sjawzoff</sp>, det Caspiske Hav<sp> Kasviszoff</sp>, 
Wolga <sp>Idyl</sp>, Tiflis<sp> Typkis</sp>, Georgien<sp> Wraztun</sp>, Grækenland<sp> Chunaztun</sp>, Persien<sp> Parskastun</sp>.

Som Følge af den sig overalt udviklende Civilisation, er den
største Deel af de astrakanske Armeniere — saaledes som nogle i
Wolgaegnene boende, under de armeniske Handelsmænds Indflydelse
staaende Stammer udtrykke sig — blevne til „Pranzuser“, der følge
Parisermoderne og leve aldeles paa Europæisk; Mange holde dog
endnu deres Nationaldragt i Hævd og Ære, og der gives neppe
nogen Familie i hvilken der ikke findes enkelte Medlemmer der ere
klædte paa gammeldags Viis, ligesom der heller ikke gives noget

Huus, i hvilket der ikke findes et Værelse, meubleret paa Armenisk,
med Tepper og Hynder, om end alle de andre Værelser ere indrettede
aldeles paa Europæisk.

Armenierinderne holde mere af Kaffe end af Thee, og i Dameselskaber, 
felv om Aftenen, maa der nødvendigviis serveres med Kaffe.
Mændenes Yndlingsdrik er ugjæret Viin; de drikke hverken Rødviin,
Rhinskviin eller Champagne, thi disse Vine ere overordentlig dyre
og derfor naturligviis ogsaa baade skadelige og ildesmagende. Den
ugjærede Viin derimod, der i Astrakan er at faae for Spotpriis,
forener i sig alt, hvad der forlanges, den er billig, berusende og
følgelig sund.

I Armeniernes Kjøkken findes ingen russiske Potter; de foretrække 
Kasseroller og Kobberkar. Deres Yndlingsret er den saakaldte 
„Kabab“, der tillades paa forskjellig Maade: Schisch-Kabab er
saaledes Bedekjød i Stykker stegte paa Spid; Ljuli-Kabab eller 
Schich–lyk, er smaahakket Bedekjød der ristes over Ilden; Kasan-Kabab,
Bedekjød afkogt i en Art Sauce med Løg og Frugter; endvidere
„Dalma“, hakket Bedekjød, afkogt i skarp Sauce med Vindrueblade
og serveret med Valle; undertiden afkoges den ogsaa med Æbler,
Qvæder eller smaae Græskar. De Viindrueblade, der bruges til
denne Ret om Vinteren, blive tidligere nedfaltede, og udvandede naar
de skulle benyttes. Den i hele Orienten, fra Ægypten til China,
fra Kasan til Calcutta, saa almindelige Ret Pillau, findes ogsaa hos
Armenierne, men altid tillavet med lidt Safran, hvilket de i det
Hele taget bruge til al deres Mad. De holde overhovedet meget af
skarpe Sager; Løg, spansk Peber, Nelliker, Cardemomme o. s. v.
forekommer i Overflødighed næsten i alle deres Retter. I Fasten
ansees alt Kjød, ja endog Fisk og Krebs, at være forbuden Spise.

Som ovenfor sagt, gaaer den armeniske Nationaldragt mere og
mere af Brug og Armenierne i Astrakan klæde sig efter europæisk
Snit med streng Iagttagelse af Moderne. Herrerne synes dog ikke
at kunne blive ret fortrolige med Kjolen, og Damerne vise sig endnu
ikke overalt i Hat og Mantille. Endeel af de Ældre holde dog,
som antydet, Nationaldragten i Agt og Ære, og ville ikke aflægge
den. Denne Dragt, der for en 30 Aar siden var almindelig, bestod 
af følgende Dele: for ugifte Piger: en<sp> Schabik</sp>, en Særk
af couleurt, fordetmeste rødt Linned eller Silke, med lange, for 
Haanden vide Ærmer, udsyet med Snorer. I Brystet er den stærkt
udskaaret, med en Split næsten til Midien. Endvidere<sp> Pochan</sp>
eller<sp> Isar</sp>, lange Beenklæder til Anklerne, der forneden ere kantede
med Sølvborter, snevrere end de persiske Qvinders, og enten af
Silke, Linned eller simpelt rødt Bomuldstøi. Fodbeklædningen
bestod i<sp> Aburschumi</sp> Silkestrømper med guldbroderede 
Strømpebaand, paa hvilke som oftest Eierindens fulde Navn var
indsyet, samt<sp> Maschik</sp>, eller Tøfler af couleurt Saffian, med meget
høie Hæle. Kjortelen<sp> Archaluk</sp> var den almindelige asiatiske korte
Yderklædning af Silke, enten eensfarvet eller broget, men stedse udsyet 
i alskens Figurer; den stod aaben i Brystet lige til Beltet;
først her blev den sammenholdt med et sølvvirket Livbaand, en Snor,
en Naal eller Knap. „Kapaen“, der var en anden Art Overkjortel
af det bedste Stof med lange, vide Ærmer var heller ikke lukket i
Brystet, men stod aaben, saavidt naturligviis, som den armeniske
Piges Blufærdighed og Uskyldighed kunde tillade. „<sp>Dolomaen</sp>“ var
den yderste Klædning, der lignede Japanetschkaen og kastedes 
ialmindelighed over Skuldrene; den var lang og de lange Ærmer der bleve
snevrere ned mod Haanden, flagrede i Vinden. Pigernes Hovedpynt
var eiendommelig, de flettede deres eget Haar i fem, sex Fletninger,
fæstede ligesaa mange forlorne til og bandt Sløiser og Silkebaand
i Enderne. Fletningerne hængte ned ad Ryggen, og jo længere de
vare, desto skjønnere ansaaes Pigebarnet at være. I Ørerne bare de
kostbare og efter asiatisk Skik uhyre store Ørenringe (<b>cyrga</b>).

De saakaldte „Woski“, ɔ: Guldmynter og Medailler af fremmed 
Præg, prydede de smukke Armenierinders fyldige Hals og Skuldre; 
tillige brugte de Armbaand „Kalbach“, og mange Ringe paa
Fingrene. Om Hovedet viklede de et sort Atlaskes Tørklæde, hvis
tvende lange og spidse Ender ogsaa hængte ned bagtil. Sløret
„<sp>Tschadia</sp>“ bar rimeligviis kun de ældre Piger; det bestod i et
stort Stykke hvidt Bomuldstøi, hvori de indhyllede sig fra Top til
Taa uden dog at tildække Ansigtet; da de ikke forstode at bære dette
Klædningsstykke smukt, saa saae det altid smagløst ud især bagfra.

Om Vinteren bare de en Peltsdoloma, og viklede et persisk
Shawl om Hovedet foruden det ovennævnte Silketørklæde. De gifte
Koners Dragt var omtrent den samme; kun vare Schabik og Pachan
altid blaae, og besatte med tykke Snore. Istedetfor en 
Archaluk bare de om Sommeren et kort Silkeliv uden Ærmer, med
sølv- eller forgyldte Hegter, der kun hegtedes om Livet; ofte sattes
heri desuden en stor Guld- eller Sølvnaal, hvori var indfattet Ædelstene. 
De gik ikke med Armbaand, Ørenringe eller forlorne Fletninger; 
men det var aldeles nødvendigt at de til deres Hovedpynt
havde en „Tschawlik“, en falsk Tour, hvis Haar faldt glat ned over
Kinderne ved Siden af Ørerne, for at det naturlige Haar ved
Tindingerne kunde see rigere og mørkere ud. Ved Tindingen var
der desuden befæstet en egen Prydelse, i Form af en Halvmaane, af
Guld, besat med kostbare Stene, og fire Tommer lang. Et Par
slige Smykker heed<sp> Dschinansir</sp>, og ved hver Tinding var en<sp>
Dschinanchu</sp> fæstet: under Hagen bandt man fra det ene Øre til
det andet et bredt Perlesmykke kaldet „<sp>Uschuntschi</sp>“ (Skjæg), og
over Hagen en<sp> Silsilæ</sp> af Guld og kostbare Stene, der var smallere 
end hiint. Om Halsen havde de<sp> Schinschil</sp>, Guldkjæder af
forskjellig Art, men især sammensatte af Medailloner af støbt Guld
af venetiansk eller af armenisk Arbeide efter venetiansk Mønster.
Midt paa disse Medailloner var en Gutdplade, besat med Perler og
kostbare Stene loddet til. Paa Hovedet bare og bære tildeels endnu
de gifte Koner et lille Tørklæde af Sirts eller Silke, og derover en<sp>
Letschik</sp>, et stort hvidt Tørklæde af Silke eller Musselin, der bagtil
fæstes sammen med Naale, hvorhos det iagttages, at det ikke er
Snipperne, men den brede Side der falder ned; over Letschiken bandtes
endnu et Pandebaand.

Paa orientalsk Viis have ogsaa Armenierne stedse travlt med
deres Rosenkrandse, og den erstatter dem baade Bøger og Aviser;
dette gjælder dog kun de Ældre, thi de Unge, som heller ikke læse,
fordrive Tiden med at spille Kort. Musik er ogsaa en af deres
Yndlingsbeskjeftigelser; i Selskaber bliver der altid sunget og 
musiceret. Den, der er vant til europæisk Musik, kan imidlertid ikke
ret godt finde sig i denne Musik, de synge ialmindelighed gjennem
Næsen, og deres Melodier ere forfærdeligt vilde. De oprindelige
armeniske Instrumenter gaae mere og mere af Brug, og kun faa ere
bibeholdte, f. Ex. Tschunzuren, en Art Balalaika med fem Metalstrenge, 
og Nazaraen, en Art Pauke, en Leerpotte hvorover der er
spændt et Trommeskind. Af dette sidstnævnte Instrument har man
ialmindelighed et Par, som en forsoren Armenier altid hamrer løs
paa af alle Kræfter.

Deres Dandse ere deels de franske Quadriller, samt Polka, og
deels egne Nationaldandse, navnlig Chirkuokoff og Gasmi. Den første
er i Maneer som Kosakdandsen, og dandses af To, enten to Mandfolk 
eller to Fruentimmer med hinanden: den sidstnævnte Dands
dandses enten af lutter Mandfolk eller lutter Fruentimmer, eller og
af to og to af hvert Kjøn. De Dandsende bevæge sig i temmelig
langsomme Trin fra et Sted til et andet, omtrent som i de russiske
Nationaldandse og beskrive derhos alskens Figurer med Hænderne;
snart løfte de dem gracieust iveiret, snart sætte de dem mod Hofterne
og snart brede de Armene ud mod Siderne.

I det Hele taget nærme de astrakanske Armenier sig Russerne 
mere og mere, og ligesom det allerede er paaviist, at de i flere
Henseender have opgivet deres Nationalpræg, saasom i Dragt, 
Bohave, Levemaade o. s. v., saaledes er det en Kjendsgjerning, at de
kun have beholdt faa Vedtægter tilbage, som ikke ere russificerede, og
det endog saadanne, der falde paa det religieuse Gebeet. Frieriet
skeer hos dem, som næsten overalt i Rusland ved Friersker. Brudeskue 
er sjeldent, fordi Alle ere indbyrdes kjendte. Trolovelsen 
finder Sted i Brudens Huus, uden Gjestebud. Brylluppet holdes 
ialmindelighed om Natten, sjeldent om Dagen. Ved Vielsen paahefter 
Præsten med det kirkelige Korssegl i Vox, Brudgom og Brud
hver en Silkesnor, hvilken under særegne Bønner efter to Gange 24
Timers Forløb aftages dem ligeledes af Præsten, og indtil dette skeer
forblive Søstre og Veninder Dag og Nat hos den unge Kone.

Nu tildags drive de omhandlede Armeniere slet ingen Handel
paa Udlandet, og befatte sig heller ikke med Silkeavl eller Agerbrug.
Flere af dem eie uhyre Capitaler, med hvilke de aagre, og som de
udlaane paa Pant i rørligt og urørligt Gods; de, der ikke ere rige,
drive deels indenlandsk Handel med Kalmukkerne og Kirgiserne af den
indre Horde, deels beskjeftige de sig med Commissionshandel til
forskjellige Stæder, og deels med alskens Handel i Astrakan selv,
samt med Salg af Varer fra Moskwa, Petersborg og Nischnei-Nowgorod. 
Nogle have ogsaa Farverier, Lysestøberier, Sæbesyderier og
Garverier, og de Uformuende høkre og skakre som de kunne bedst.

De astrakanske Armenieres almindelige Charakteer er Fredsommelighed 
og Høflighed, ofte Tjenstagtighed, men undertiden ogsaa
Hovmod og Opblæsthed; et livligt og belevent Væsen og stor Snuhed i
Pengesager, er fælles for dem Alle. De have vel Modtagelighed for
ydre Dannelse, men ingensomhelst Tilbøielighed til Kunster eller 
Videnskaber. En egen Art af Kronbønder i Wolgalavlandene danne 
Jurte-Tartarerne; de kalde sig selv Nogaiere og ansee sig for Efterkommere
af den gyldne Hordes Nogaiere, Astrakans første Begrundere. Ordet
„Jurte“ betyder en Bolig, og Benævnelsen Jurte-Tartarer betegner
de Tartarer, der have faste Boliger. Deres Antal er ikke meget
betydeligt, omtrent 10,000, der deels boe i Astrakans sydvestlige
Forstad Zarowo eller Tiek, og deels i 14 Landsbyer i dens Omegn.
Til Solænka, en af disse, høre desuden omtrent 100 Kibitker med
henved 1200 Beboere, der om Sommeren drage om i de saakaldte
„Matschager“, ɔ: det sumpige, tæt sivbegroede nordvestlige Kyststrøg
af det Caspiske Hav. Med Undtagelse af disse sidste have de 
allesammen allerede fra gammel Tid af været bosiddende i deres 
Landsbyer. Beboerne af Tulugan maae imidlertid om Foraaret forlade
deres Landsby og drage til de kundrowiske Tartarers Jorder, fordi
deres Boliger sættes ganske under Vand ved Wolgas Foraarsflom.
I Modsætning til de nomadiserende kaldes ogsaa de bosatte Tartarer
Aultartarer.

Da den gyldne Horde ikke mere var, hvad den havde været, og
dens forskjellige Stammer spredte sig over Steppen, nomadiserede
Jurte-Tartarernes Forfædre, Nogaierne, om Sommeren ved Uralfloden, 
der i deres Sprog kaldtes Ajak, russisk Jaik, og gik kun
sjeldent over Emba (Dschem, Jem eller Sez). Her fandtes en anden
Nogaierstammes faste Leir, der hed Saraitschik. Jurte-Tartarernes 
Forfædre vare hverken denne eller Chanen af Kasan undergivne, 
ihvorvel de stundom bleve tvungne til at betale dem Tribut.
Om Vinteren droge de til Wolga, hvor de paa Engsiden byggede
smaae Fæstninger, thi enhver Stamme havde i disse Tider sin faste
Vinterleir og sin Sommerleir, der skiftede Sted.

De tartariske Ord „Sarai“ og „Orda“, der svarer til de russiske 
„gorod“ og „gorodok“, og til de kalmukkiske Ord „Urga“ og
„Kuræ“ (hvoraf Kosakkerne have dannet deres „Kurer“) betyde 
egentlig Hovedleiren, hvor Stammens Anfører og hans Følge boe. Vinterleiren 
var som sagt fast, og derhos befæstet mod pludselige Overfald,
eftersom den indeholdt alle Stammens Rigdomme, og saaledes let
kunde friste en eller anden røversk Stamme. Befæstningsværkerne
bestode i Palisader, Volde, Grave, Porte, Mure af Leer og senere
af brændte Steen, og der byggedes ogsaa i en saadan Sarai et
Karavanserai og en Moskee af Muursteen; det er ovenfor omtalt,
hvorledes der indtil de senere Tider paa et Par Steder ved Wolga
har existeret Ruiner af deslige faste Leire, og at man der navnlig
har fundet endeel tartariske Mynter og andre Kostbarheder.

Foruden de der omtalte Steder har der ogsaa paa andre Punkter 
været deslige nogaiiske Sarais, og det allervigtigste i denne
Henseende har Astrakan selv været, som de indfødte Tartarer kalde
Haider-Chan og endnu hyppigere Hadschi-Tarchan. En Hadschi af
Familien Ali, ved Navn Tarchan, skal først have befæstet dette Punkt,
der paa Grund af sin fordeelagtige Beliggenhed efterhaanden fik flere
og flere Beboere. Paa flere Steder i det nærværende Astrakan paavises 
Levninger fra Tartarernes Tid, og de mange Hjerneskaller og
Menneskebeen, som paa et bestemt Punkt komme tilsyne, angives at
hidrøre fra deres „Masarker“ eller Begravelsespladser.

Tidligere deelte Jurte-Tartarerne sig i Ullusser eller Tabuner,
der stode under de Ældste, hvilke Russerne kaldte Tabunaner. Hver
saadan Ulluss havde sit eget særegne Navn, og benævntes desuden
efter sin Tabunan. Der var i det Hele ni Tabunaner, af hvilke
syv førte Titlen Aga, og to kaldtes Mursa.

Hver Familie — og ialmindelighed bestod en Ulusse af een
Familie, undertiden af to — havde sit eget Tamga, der tjente som
Stempel, Segl og Vaaben; men de brugtes dog ikke til at mærke
Qvæget med; thi hertil havdes andre Tegn, som indbrændtes.

I hine Tider, da Ulusseinddelingen var i fuld Kraft, bestod
der ogsaa en Adskillelse mellem Ulussefolk og Emeschfolk. Hine vare
dem, der indbyrdes dannede en Tuban, disse derimod de, der personligt 
stode i Tabunernes Tjeneste, og hvilke hos Kirgiserne kaldtes
i den transuralske Steppe „Tulengü“ og hos Kalmukerne „Kötötschiner“.

Disse Jurte-Tartarers Jordegods ligger i forskjellige Afdelinger,
deels ved Wolga selv og deels ved dens Arme. Det udgjør i det
høieste 80,000 Desjætiner Jord, hvoraf kun den ene Trediepart er
skikket til Dyrkning og Høbjergning, medens de øvrige to 
Tredjeparter ere fuldkommen øde og ufrugtbare. Skjønt deres Eiendomme
paa mange Steder støde til Wolga, saa have de dog ingen Deel i
Fiskerierne, men tjene i det høieste kun som Dagleiere derved.

Nogle af dem beskjeftige sig udelukkende med Qvægavl; men
de der boe Astrakan nærmest lægge hovedsagelig Vind paa Havevæsnet 
og dyrke alleslags Grøntsager, navnlig Meloner og Græskar.
Derhos befatte de sig ogsaa med Qvægdrift og tinge sig ud som
Daglønnere, fordetmeste i Egenskab af Musurer (Matroser) ombord
paa de Fartøier der seile paa det Caspiske Hav. De ere idet Hele
taget velstaaende og kun Faae af dem befinde sig i Nød og Armod.
I Omegnen af Astrakan indtil Saratow ligge de saakaldte
astrakanske Kosakker, en særegen Hærafdeling, til hvilken Grunden
lagdes for omtrent 100 Aar siden ved Oprettelsen af et Regiment
paa 500 Mand, bestaaende deels af christnede Kalmuker, deels af
Strelizerbørn, donske Kosakker, og Tartarer.

Disse Kosakker indtage nu en Strækning af henimod 800 Werster 
langs Wolga og ligge fordeelte i 13 Stanizer (ɔ: Landsbyer
paa 100—200 Huse) og 6 forskjellige Commandoer, der indbefatter
sex Cavalleriregimenter og et Artilleriregiment med tilsammen 7700
Mand. Alle de til denne Hærafdeling hørende Menige, samt Under- 
og Overofficerer ere anviste Jord til Dyrkning og Underhold, i det
Hele 150,000 Desjætiner fruglbart Land. Den hele Befolkning,
der findes paa denne Kosaklinie, udgjør Qvinder og Børn iberegnet,
omtrent 16000 Individer. Kosakkerne drive Agerbrug og Qvægavl;
de have Andeel i Wolgafiskerierne, men befatte sig ikkun dermed
personligt, forsaavidt Fangst til eget Brug angaaer. I de store
Fiskerier bortforpagte de deres Anpart, og Forpagtningssummen, der
udgjør omtrent 16,000 Sølvrubler aarlig, tilflyder Kosakcorpsets
almindelige Kasse.

Alle Kosakkerne havde tidligere den Rettighed selv og af deres
egen Midte at vælge deres Overordnede og at indskrænke dette Valg
paa bestemt Tid. De holdt sig, som naturligt, herved i en stor
Uafhængighed af Regeringen, og havde let ved at vise Opsætsighed,
hvorfor ogsaa denne Rettighed blev dem berøvet, saasnart det 
nogenlunde kunde skee. Kun i enkelte Kosakstammer tages endnu de
overordnede Officerer ud af Kosakkernes egen Midte, men overalt er
det Keiseren der udnævner dem, og stedse paa Livstid. Denne 
Foranstaltning er ikke alene politisk begrundet, men ogsaa militairt, thi
man har lagt Mærke til at Kosakken ikke egner sig til høiere 
Militairposter, og at han i det Hele taget fægter tapprere under fremmede
Befalingsmænd end under sine egne.

Det er saaledes ikke alene forbi med enhver demokratisk 
Besættelsesmaade af Embedsposterne, men der er ogsaa ved keiserlige
Patenter bleven oprettet en Arveadel blandt Kosakkerne, der tidligere
vare Alle hinandens Ligemænd. Ansete Familer som f. Ex. Familierne
Platoff, Grekoff, Krassnoff, Kutznetzow, o. f. v. have vel allerede i
lang Tid existeret iblandt dem, men den nye Adel gjør ogsaa 
Fordringer paa den russiske Adels Rettigheder. Da nu allerede i 
forrige Aarhundrede det tidligere bestaaende Fællesskab i Jordegods er
hævet, saa begyndte denne Kosakadel i de donske Egne at stavnsbinde
Livegne paa sine Godser, og de derved fremkomne Stridigheder
angaaende Fællesjorderne have ledet til en Inddeling i 5 Districter,
af hvilke det ene udelukkende var for Adelen, som fik Ret til at
have Livegne.

Kosakkerne ere frie for Kopskat og for den dermed forbundne
Recrutering, hvorhos de have Ret til at brænde Brændeviin, brygge
Øl, jage, fiske, og fabrikere Salt til eget Behov. Regeringsmonopolerne 
gjelde overhovedet ikke for dem saavidt det kommer an paa
eget Brug. Deres Forpligtelse bestaae i at gjøre Krigstjeneste med
Hest og Vaaben; Løn og Forpleining for Mand og Hest, faae de kun
i Tilfælde af Opbud, men derimod forsynes de stedse med Munition.

Kosakafdelingerne ere inddeelte i Regimenter, Batailloner og
Batterier, og disse almindeligviis i 6 Sottner (ordret hundrede),
smaae Escadroner eller Infanteri- og Artillericompagnier paa 120
til 150 Mand.

Opbud skeer i forskjellig Hensigt og i større eller mindre Udstrækning, 
deels til Grændsetjeneste, deels til Polititjeneste i det Indre,
deels til Donautjeneste, og deels til Krigstjeneste i Felten.

De deles i Tjenestepligts Henseende i 3 Klasser, en yngre, en
ældre og en Reserveklasse; men den der antager at Kosakken ialmindelighed 
er krigersk, og fremfor alt tilbøielig til at færdes som Soldat, 
tager storligen feil. De Tider ere forlængst forbi, da han som
yderste Grændsevagt bestandig maatte være paafærde mod Overfald,
og Angreb, og med Undtagelse af den uralske og kaukasiske Linie,
hvor der er endeel at tage vare, og hvor Kosakken holdes i en
temmelig slap, men dog alligevel efter hans Begreber alt for streng
Tjeneste, er han allevegne omgiven af fredelige Beboere, allevegne
vant til et roligt Landliv og derfor allevegne stemt til Fredsommelighed
og Ro. For nu at gjøre sig sin Tjenestepligt saa magelig og let
som mulig, benytter han sig i udstrakt Grad af sin Ret til at stille
for sig.

Naar nemlig en Stanitze opfordres til at stille et vist Antal
Kosakker, saa komme samtlige Tjenestepligtige sammen. Skal nu
f. Ex. en Trediedeel opbydes, saa gruppere de, der ikke have Lyst til
at tjene, eller som ville fortjene noget som Stillingsmænd, sig Tre
og Tre. Fritagelse for Tjeneste skeer da fuldkomment efter høieste
Bud. Den ene siger: jeg giver den, der gaaer i mit Sted, saa og
saameget, næste Mand byder mere, og saa fremdeles; den af de Tre,
der til Slutningen staaer tilbage med det laveste Bud, maa afsted,
men faaer saa ogsaa hvad de to Andre have budt. Da imidlertid
denne Fremgangsmaade let foranlediger Misbrug, saa sees den ikke
gjerne af Regeringen, ja dens offentlige Anvendelse skal i nyere Tid
være bleven aldeles forbuden. Det hedder nu kun til de indkaldte
Kosakker, idet den keiserlige Befaling fremvises, at Keiseren har
befalet saa og saamange Regimenter skulle stilles, og at de til den
Tid skulle være slagfærdige og dermed er den Sag afgjort. Regimenterne 
møde, men hvordan de ere blevne fuldtallige kommer ikke
Regeringen ved. Den gamle Methode var forøvrigt meget indbringende, 
navnlig naar kun Faa skulde udtages, i hvilket Tilfælde ofte
en halv Snees forenede sig om Budet, og naar det gjaldt 
Gardetjenesten i Petersborg, thi til denne antages kun de smukkeste og
bedst voxne Karle, og en saadan havde ofte flere Tusinde Rubler for
at gaae i Tjeneste. Det er charakteristisk, at Pengene ikke bleve
udbetalte, naar den der stillede sig var en Drukkenboldt, eller paa
anden Maade en daarlig Karl, som ikke antoges at ville sørge
for sin Familie, medens han var borte, men Pengene bleve da 
overleverede til denne.

Det falder af sig selv, at den beskrevne Maade at gjøre Militairtjeneste 
paa, i væsentlig Grad har bidraget til at demoralisere
Kosakken som Soldat, og naar nu hertil kommer, at han allersjeldnest 
tiener som saadan, men oftest som Politisoldat eller Toldsoldat,
er det naturligt, at han aldrig er meget at stole paa. Den Klage,
som man derhos stadigen fører, over hans Lyst til at gjøre lange
Fingre, og til at marodere hvor han blot kan komme afsted dermed,
er grundet deels i hans militaire Demoralisation, og deels i et vist
traditionelt Ubekjendtskab med ordentlig, folkeretlig Krigsførelse,
thi ifølge hans Begreber er Krig og Plyndring eensbetydende.
Kalmukerne, hvilke, som vi tidligere have havt Anledning til at
antyde, nomadisere paa Wolgastepperne, ere i det 16de Aarhundrede
komne fra Altaiegnene; de gik over Tobol, Jemba, Ural og tilsidst ogsaa
over Wolga. De kalde, sig selv Eluth, og dannede tidligere med
nogle andre mongolske Stammer, en sluttet Horde, „Derbun-Oiruth“,
et Forbund af fire Stammer.

Af dem, der saaledes havde taget Ophold i Wolgaegnene, vendte
for omtrent et Aarhundrede siden Nogle tilbage til Altai, Andre
droge vestligere ind i Rusland, og atter Andre bleve Christne og
stiftede Levemaade. Hvad der derefter blev tilbage, udgjorde en
broget Blanding af alle Stammer, og denne blev endnu større, da
Wolgakalmukerne efter den store Udvandring i 1772, ikke mere 
fordeeltes stammeviis, men districtviis blandt de forskjellige Overhoveder.
De udgjøre saaledes nu, 9 Districter, eller „Ulusser“, der ere 
sammensatte af alle de oprindelige fire Stammer.

En stor Deel af dem er Kroneiendom, og staaer under Overhoveder, 
som ere udnævnte af Regeringen, og underordnede Domainebestyrelsen 
i Astrakan. Andre Ulusser eies af saakaldte Noioner,
ɔ: Adelige der nedstamme fra Kalmuker, og enkelte smaae Ulusser
henregnes til og bestyres under de større. En egen Gruppe danne
de saakaldte Matschager-Kalmuker, der holde sig ved det Caspiske
Havs Nordvestkyst, og som nyde særegne Begunstigelser, især paa
Grund af Trang og Armod, og som stadigen have Tilvæxt fra alle
de andre Ulusser.

Fra gammel Tid bestod hos Kalmukerne den Skik, at samle
frivillige Gaver, der kaldtes Alban, eller Nutugia-gharud, og som
anvendtes i almene Øiemed. Senere forvandlede Stammernes Overhoveder 
disse Gaver til en Skat og anvendte denne vilkaarligt, i
private og ikke i almene Øiemed. Regeringen afskaffede imidlertid
for nogle Aar siden denne vilkaarlige Beskatning, og bestemte lidt
over 3 Sølvrubler som den Sum, der skulde tilflyde Høvdingerne,
hvad enten de nu vare udnævnte af Kronen, eller private, af hvert
stattepligtigt Individ aarlig.

Den interessanteste men tillige den allervanskeligste Side ved
Undersøgelsen angaaende et Nomadefolk som Kalmukerne, er 
Udforskningen af Nomadepladsen, og af det System, der følges ved 
Landstrækningernes Fordeling mellem Nomaderne. Man hører og læser
saa ofte at disse Folk opslaae deres Telte idag her og imorgen der,
at de vanke om paa Steppen uden Regel og Orden, og at de idag
ikke vide hvor Skjebnen fører dem hen imorgen. Men i slige 
Talemaader er der ikke et sandt Ord.

Hvad kan Mennesket sætte mere Priis paa, end den Jordbund,
der bærer og nærer ham? Antages det nu, at vi have at gjøre
med halvvilde Nomader, og ikke med ganske vilde Folk, saa er det
ikke let rimeligt, at de skulde ringeagte det Land, der er bleven dem
anviist til Ophold og til Græsgange, i den Grad at de ikke brøde sig
om hvorledes de behandlede det. Yttringer, som f. Ex. at man ikke
kan vide hvilke Stammer der ad Aare komme til at nomadisere paa
de og de Steder, fortjene ingensomhelst Opmærksomhed. Vil man
blot see det Sande, faa er det her heller ingen vanskelig Sag, og
der aabenbarer sig da hos ethvert Nomadefolk en streng Consequents
og et regelmæssigt System.

Om Vinteren forblive Nomaderne fordetmeste roligt paa een Plet;
de opreise deres Telte eller Boliger, omgive dem med en Indhegning,
der optager deres Hjorder, og yder lidt Læ mod Storm og Uveir.
Smaakvæget holdes tæt ved Teltene, Kibitkerne eller Jurterne, og
gives enten Foder af Hø, eller slippes ud i Nærheden; Hornqvæg
og Faar ere altid indenfor Indhegningen om Natten, kun Hestene
gaae ude baade Dag og Nat.

Hvor der imidlertid er Græs nok, og hvor man ikke har Snee
og Iisslag at frygte, der holde Nomaderne sig ikke stille ved 
Vintertide, men flytte fra Sted til andet.

Har nu en Nomadefamilie havt fast Vinterquarteer, saa bryder
den op, saasnart Sneen er forsvunden og Foraaret er kommet. Den
pakker sine Boliger og andre Sager paa Kameler, og i Mangel
Heras, paa Oxer og Heste, samler sine Hjorde, og vandrer afsted, ad
de Veie, som gammel Vane eller nedarvet Skik foreskriver dem.

Naar i det høieste en Strækning af to Werster er tilbagelagt,
saa gjør den tartariske Aul, eller den kalmukiske Choton, (der begge
betegne et indbyrdes beslægtet, eller ved andre Interesser forenet
Samfund) Holdt. Mændene undersøge først om Græsgangene ere
gode, og om Brøndene have tilstrækkeligt Vand, og naar Alt er
befundet at være i Orden, saa skride de til deres Arbeide, nemlig
at sætte Hjorderne ud paa Græs, og navnlig at skaffe Heste, 
Hornqvæg og Faar de bedste Steder. Qvinderne ere imidlertid 
beskjeftigede med at opslaae Boligerne, ordne Alt indvendigt, lave Mad,
og overhovedet at besørge Alt, hvad der hører til Huusholdningen;
paa bestemt Tid malke de derpaa Hopperne, Køerne og Faarene,
medens Mændene bringe Brøndene i Orden og vande Qvæget.
Forøvrigt sysle Qvinderne med Alt, hvad der vedkommer Nomadelivet; 
de sye Klæder, forfærdige Skoetøi, valke Filt, lappe Teltene
og sørge for allehaande fremtidige Forraad.

Efter otte Dages Forløb eller saa omtrent efter Omstændighederne, 
naar der ikke er mere Græs for Qvæget, bryder Chotonen
eller Aulen op, flytter en 5 a 7 Werster videre frem og gjør atter
Holdt. Paa denne regelmæssige Maade svinde Dage, Uger og
Maaneder.

Henimod Slutningen af Sommeren er det yderste Punkt af
den Vei, som de stadigt følge Aar ud og Aar ind, naaet, og de
vende derpaa, i August eller stundom først i September om igjen,
enten ad den samme Vei de kom, eller ad en anden, saa at de
beskrive en ny Bue. Ved Efteraarets Slutning naae de atter deres
Vinterplads og medbringe rigeligt Vinterfoder, som de under deres
Vandring have indsamlet.

Under disse Vandringer gjennemkrydses den Vei, som en Nomadefamilie 
tager, ofte af andre Grupper, men aldrig vil det falde nogen
Nomade ind, at standse ved en anden Gruppes nedarvede Holdested,
og det af forskjellige Grunde. For det Første indtager enhver
Nomadegruppe frem for alle Andre den Localitet der tilkommer den,
ifølge den første Besiddelsestagelses Ret, og ifølge den ved lang 
Benyttelse hævdede Brugsret; dernæst afædes Græsgangene aldeles trindt
om de Steder, der lovligt tilkomme den, saa at de ikke ere til nogen
Nytte for andre Grupper, og endelig er det saa aldeles uovereensstemmende 
med Nomadens simple patriarkalske Sæder, at bemægtige sig en
Rettighed der ved Hævd og Sædvæne fra Arilds Tid tilkommer en
Anden, at det end ikke i fjerneste Maade kan falde ham ind at
tænke derpaa.

Ifølge disse gamle Vedtægter og Rettigheder er den hele Steppe
omhyggeligen deelt mellem Ulusserne, og hver enkelt Familie i disse
har atter sin bestemte Græsningsplads anviist. Den der har lært
Nomadernes Liv, deres Sædvaner, Stederne for deres Nomadiseren
o. s. v. at kjende, kan derfor ogsaa altid med Bestemthed ikke alene
vide hvor en Ulusse, men ogsaa hvor en Familie, eller en ved større
Antal af Medlemmer udmærket Green af en Familie til bestemt Tid
nomadiserer. Som naturligt have disse Regler for Nomadelivet
ogsaa deres Undtagelser, der ere betingede af mere eller mindre
væsentlige Omstændigheder. Kalmukerne der tillige med nogle andre
Stammer, nomadisere paa begge Sider af Wolga til Kuma- og
Jegorlykfloden, iagttage nøie hine almindelige Regler. De fleste af
deres Ulusser have deres Vinterquarteer ved Kumafloden og nogle ved
Wolga eller ved visse Steppefloder.

Der gives blandt disse Kalmuker tre Stænder, som ere anerkjendte 
af den russiske Regering og som ere indbyrdes forskjellige
ved de dem tilkommende forskjellige Rettigheder. Noionerne, der ere
lige berettigede med Adelen, danne den første Stand; den anden
bestaaer af Saissangerne, der efter det Trin, som de i Bestyrelsen
indtage, nyde personlige eller arvelige Rettigheder, som Æresborgere.
I tredie Stand indbefattes endelig de simple Kalmuker, der have de
samme Rettigheder som Bønderne paa andre Steder. Men der gives
ogsaa en fjerde Stand, Geistligheden. Kalmukerne ere som bekjendte
Buddhister. Deres Geistlige maae ifølge Buddhalæren ikke indlade
sig i Ægteskab. De kalmukiske Templer hedde Kuruler. Geistligheden 
deles i tre Grader: Ghelunger eller Magier af første Rang,
Ghezuler eller Magiere af anden Rang, og Manschiker eller Lærens
Disciple. Noionerne, Saissangerne, og de Geistlige opføres enkeltviis, 
men de simple Kalmuker familie- eller kibitkeviis paa Mandtalslisterne, 
og man kan i Gjennemsnit temmelig nøiagtigt anslaae
en Kibitke til tre mandlige og tre qvindelige Individer.

Kalmukerne afrage deres Hovedhaar heelt rundt, to a tre Fingre
bredt fra Panden til Nakken, det tilbageblevne Haar skille de i
Midten, og klippe det ligesom Kosakkerne. Hage og Kinder rage
de ligeledes, kuv Mundskjæget bliver staaende, men snoes aldrig.
Gamle Folk lade deres Hovedhaar voxe, og flette det i en Pidsk.
Næsten enhver Kalmuk bærer i venstre Øreflip en Ring, og ligeledes
en, paa en af Fingrene.

Deres Hovedbedækning bestaaer af en med Faareskind kantet
Hue, med fiirkantet Plade og i hvilken der hænger en rød Qvast.
Qvinderne bære lignende Huer som oftest af blankt, eller med Sølv
og Guld indvirket Silketøi og kantede med kostbart Peltsværk.
Deres Haar skille de i Midten og flette det i to lange Fletninger,
som de Gifte kaste over Skuldrene fortil, de Ugifte bagtil og som de
pynte med lange Haarpunge af sort Plyds; ere deres Fletninger
ikke lange, saa forlænge de dem med Hestehaarsfletninger.

Saavel Mænd som Qvinder bære istedetfor Skjorte eller Særk,
korte Trøier der naae til Beltet og aabne i Brystet, samt meget vide
Beenklæder. Over hiin Trøie bære Mændene en kort Overklædning
af blaat Nanking med et Bælte om, hvorhos de bruge Peltse, om
Høsten og i fugtigt Veir af Hesteskind og om Vinteren af Faareskind
eller andet Peltsværk, hvilke de efter som de have Raad til, forsyne
med et mere eller mindre kostbart Ydertøi. Qvinderne bære en
Overklædning af Sirts eller Silke, med et Silkebælte om, eller
ogsaa bære de vide Overkjortler med opstaaende Krave, over hvilken
den lange hvide Trøiekrave bliver slaaet ud, og disse Overkjortler
ere enten af Nanking, Sirts, Silke eller Fløiel og blive sædvanligviis 
besatte med Snorer eller Silkebaand. Qvinderne sminke sig
gjerne og bære Ringe, de Gifte paa Ringfingeren, de Ugifte paa
Lillefingeren. Lommetørklædet hører absolut med, naar en Kalmuk,
Mand eller Qvinde skal være i Stads.

De ere lidenskabelige Tobaksrøgere, og en kort, hjemmegjort Pibe
er saavel Mændenes som Qvindernes uadskillelige Ledsagere overalt.
Deres Spiser ere de samme, som de dem omgivende muhamedanske
Stammers. Da Nydelsen af Brændeviin ikke er forbuden i deres
Lære, hengive de sig i høi Grad dertil, og tillave det selv paa
simpleste Maade af Hoppemelk eller anden Melk. Det kaldes „<b>Arsá</b>“
og bruges kun om Sommeren, thi om Vinteren drikke de helst 
Kornbrændeviin. Hestekjød spises af Alle, undtagen af Geistligheden, men
det maa, ligesaa lidt som stærke Drikke, offres til Afguderne.

Svinekjød holde de meget af, men de faae det kun sjeldent,
eftersom deres Nomadeliv ikke tillader dem at holde mange Sviin.
De spise alskens Vildt, helst Vildsviin, og de synes i det Hele taget
ikke at være kræsne paa Kjød, da de ikke forsmaae en selvdød Hest,
naar det blot godtgjøres at den ikke er død af den siberiske Pest,
hvilken de kalmukiske Lager, ifølge Buddhalæren ikke vove at
behandle.

Til de foranstaaende af forskjellige Kilder øste Beretninger om
Wolgas Lavland og dets Beboeres Leveviis, Sædvaner o. s. v.,
kunne følgende Skildringer af et<sp> Besøg hos en kalmukisk
Fyrstinde, af et kalmukisk Afgudstempel, og af et kalmukisk 
Hestevæddeløb</sp> passende slutte sig, som indeholdende
yderligere Bidrag til den omhandlede Folkestammes Charakteristik.

De førstnævnte tvende Skildringer skyldes den tydske Maler
Kiesewetter; og den sidstnævnte en russisk Reisende.

Det omhandlede Besøg aflagdes hos Derbæternes Stamme, der
indbefattede 10 til 12000 Telte, Kibitker eller Familier, der 
nomadisere paa Steppen i større eller mindre Afdelinger. Fyrstens 
Hovedleir bestod af tre Afdelinger; den første indbefattede Fyrstens Telte,
Dommerens eller den høiere Adels, og i nogen Frastand den lavere
Adels, og endeel af Almuens. I en „Stemmelængdes“ Afstand —
Kalmukernes Maade at beregne en Distance paa, eller omtrent 100
Favne borte — befandt sig de Geistliges Leir, samt Gudetempltet.
Den tredie Afdeling, i tre Stemmelængders Afstand, indbefattede 
Bazaren eller Stedet for Kjøb og Salg.

„Ved min Ankomst til Hofleiren,“ fortæller Kiesewetter, „befandt
den regerende Fyrste sig ved en fjern Afdeling af sin Horde, og
jeg henvendte mig derfor til hans Minister, Overdommeren, der i
Fyrstens Fraværelse førte Regeringen. Jeg fandt ham i Dommerteltet, 
der tillige var hans og hans Families Bolig. Han sad i
Baggrunden ligeoverfor Indgangen paa en af flere, over hinanden
lagte Filttæpper dannet Forhøining, under en Art Thronhimmel af
rødt persisk Silketøi. Paa Sidevæggene hængte Trækander, Læderflasker 
med Melkebrændeviin, Kameelmaver, fyldte med Ost og flere
Stykker Kjød af et nyslagtet Faar, i hvis Hud Ministrens Søn
havde svøbt sig. Flere Dommere, der netop vare tilstede, sadde paa
smaa Filttepper, og dannede deels i raadslaaende, og deels i 
dybsindigt tause Grupper, en heel Kreds af de fornemste Kalmuker rundt
om en Kjedel med Theesuppe, der paa Gløder af tørret Gjødsel og
Qvas, tillavedes midt i Teltet af flintskaaret Teglthee, Melk, Faarefedt 
og Salt. Gjennem den Røg og Os, der fyldte det indre Rum
skimtede jeg af og til nogle af Grupperne. Dagskjeret, der alt
imellem trængte ind igennem det runde Røghul i Taget, kastede et
magisk, blaaligt Lys over Dommerne; men ofte blev det røde Gjenskin 
af Ilden under Kjedlen overveiende, saa at de Tilstedeværende
afvexlende viste sig i rødt eller blaat Skjer, i klart eller dæmpet
Lys, eller forsvandt i et mildt Farvespil bag Dampen.

Ministeren havde en hvid Faarepelts, og blaae Beenklæder med
røde Striber, og smøgede gemytligt af en kort Pibe. Hans fyldige,
blussende Ansigt, der beskyggedes af en laaden Peltshue, og hans
venlige chinesiske Øine syntes at antyde, at han for Øieblikket ikke
havde at kæmpe med nogen politisk Opposition. Ved Siden af ham
paa Gulvet stod et Sandhuus af Leer og et Blækhuus af Træ;
der laae ogsaa Lovbogen. Ministerens Frue i en blaae med rødt
udsyet Klædning og en guul Kosakhue, samt en Qvinde med et 
Pattebarn paa Armen, holdt sig bag Thronhimlens Forhæng.

Ved min Indtrædelse var jeg gaaet to Skridt tilvenstre og havde
der sat mig ned paa Gulvet med Benene korslagte under mig taus,
og uden at hilse, thi saaledes fordre Skik og Brug det. En 
Kalmuk, der skulde tjene mig som Tolk, maatte ligge ved Siden af mig
som en Kameel, paa Knæ med Hælene op under sig, fordi han ikke
var fornem nok til at sidde paa den anden Maade. Man maa ikke tale
strax, naar man træder ind i et Telt; kun den der har en Ulykke
at melde, gjør herfra en Undtagelse. Endelig, efter nogen Tids
Taushed, gav Ministeren min Tolk et Tegn til at Samtalen kunde
begynde.

Den første Brug, som jeg gjorde af min Yttringsfrihed var,
at jeg bad om Tilladelse til af og til at maatte lagge mig ned paa
Gulvet, fordi jeg var nær ved at qvæles af Røgen, naar jeg sad
opreist. Jeg fortalte derpaa om min Vandring fra Preussernes
Land, om min Hjemstavn Berlin, hvor den preussiske Hordes Hofleir
er, samt om mine mangeaarige Streiferier og Tog mellem forskjellige
vilde og civiliserede Folkestammer. Jeg fremviste flere Malerier, som
jeg hos forskjellige Folkeslag havde malet; blandt andre, tartariske
Mænd med ragede Hoveder og lange Skjæg, og deres Qvinder med
rødtfarvet Haar og Fingerspidser; russiske Bønder i couleurte Blouser,
og en Pilegrim i et Kloster, der vare ifærd med at spise Suppe
tilsat med Hampeolie; kydske Nonner med lange sorte Slør, og 
overgivne Bønderpiger, der kappes om at give en af Bryllupsgjæsterne
et Kys, for den Foræring han har bragt; en pyntet til Skue 
udstillet Dalekarlebrud med sine Brudepiger, samt en tartarisk Brud,
der tæt tilsløret og hemmelighedsfuldt føres til Brudekammeret.

„Deslige Charakteerbilleder — sagde jeg — vilde jeg ogsaa
gjerne tegne hos Kalmukerne, og dertil udbeder jeg mig Ministerens
og den høie Forsamlings Beskyttelse og Bistand. Naar jeg faaer
endt mine Arbeider her vil jeg fortsætte min Vandring til Jordens
øvrige Folkeslag, og endelig forene al Verdens Billeder i een 
Samling. Mangfoldige ere Skikkene allevegne; hvor de ere forblevne
barnlige, der bidrage de endnu til Menneskenes Lykke; allergalest ere
de hos dem, der tro sig allerklogest. I min Samling skulle Folkeslagene 
faae Leilighed til gjensidigt at lære hverandre at kjende; have
de først gjort Bekjendtskab med hverandre, saa lære de ogsaa at elske
hinanden, og naar de ret forstaae hinanden, saa lære de vel, til
deres eget Gavn, endelig ogsaa sig selv at kjende.“

Efter at jeg havde endt min Tale rykkede Raadsherrerne tættere
sammen om Ministeren, idet Nogle sadde med korslagte Been, og
Andre, der vare af lavere Rang, knælede som Kameler; kun de 
allerfornemste havde Lov til, efter Behag at lægge sig paa Ryggen eller
paa Maven. Ministerens Hustru trængte sig ogsaa frem, for at
understøtte min Bøn, hvilket jeg tydeligt kunde slutte af Udtrykket i
hendes Ansigt, paa hvilket der netop faldt en klar Lysstraale. 
Forsamlingens Beslutning var imidlertid ikke ubetinget til min Fordeel.
Et Foretagende som mit, var hidtil ikke forekommet her, og der
fandtes intet Lovbud derom. Ministeren vovede derfor ikke at afgjøre
Sagen, men foretrak at afsende et Iilbud til Fyrsten, for at 
indhente hans Bestemmelse, og indrømmede mig foreløbigt en Bolig hos
hans Familie i Nærheden.

Iilbudet blev strax afsendt med fornøden Instruction, og jeg
begav mig til den mig anviste Bolig; jeg havde imidlertid neppe
naaet den, før jeg lagde Mærke til, at Ministerens Hustru ilede til
Fyrstindens Telt, og strax derefter fik jeg Ordre til at sende hende
nogle af mine Malerier. Efter en halv Times Forløb, fik jeg dem
tilbage igjen, og saae umiddelbart derefter, en af Fyrstindens Tjenere
paa en ædel Veddeløber at sprænge afsted i strakt Carriere hen over
Sletten, samme Vei, som Ministerens Iilbud havde taget, aabenbart
i den Hensigt, at komme ham i Forkjøbet. Jeg tvivlede nu aldeles
ikke paa at mit Forehavende vilde lykkes, thi er man først saa
heldig at faae det smukke Kjøn paa sin Side, saa er det ingen Sag
at naae sit Maal.

Huusmoderen i den Familie, under hvis gjæstfrie Tag jeg skulde
afvente min Skjæbne, fik strax travlt med at skaffe mig noget at
spise. Hun tog et Lam ud af Hjorden, slagtede det i Teltet og
lavede det til; imedens dette stod paa, var min hele Person 
Gjenstand for den nøiagligste Undersøgelse, baade af Store og Smaae.

Den blev imidlertid afbrudt ved et Bud fra Fyrstinde-Moderen,
der netop var kommen hjem fra en Ridetour, og nu ønskede at see
Malerierne, der i en særdeles Grad havde behaget hendes ophøiede
Datter, Fyrstinden. Jeg skyndte mig med at opfylde hendes Ønske,
og havde kort efter, den Fornøielse at modtage et Tegn paa hendes
Naade, hun sendte mig nemlig en Læderflaske med Melkebrændeviin,
dog med den Besked, at jeg ikke maatte glemme at lade hende faae
Flasken tilbage, naar jeg havde tømt den.

Næste Dag vendte de tvende Iilbud, bestøvede og paa skumdækte
Heste tilbage, og jeg saae strax derpaa en lille Karavane at drage
hen over Steppen. En Mand i en sølvbroderet Kaftan ledede en
Kameel, der var belæsset med Bundter af rødmalede Stænger, 
Dækkener af Kameelhaar, Snore og andre til et Telt henhørende 
Gjenstande. Paa en tohjulet Karre befandt sig det fornødne Kjøkkentøi,
der bestod i en Jerngryde, en Trefod og nogle Trækander. Bagefter
Karren gik en Mand hvis Beenklæder vare blaae forneden og røde
foroven, og som slæbte paa et fedt Faar. Karavanen leirede sig paa
en Plads mellem Gudetemplet og Leiren, og inden faa Minutter var
der reist et stadseligt Telt, som skulde tjene mig til Bolig. Fra
Ministeren erholdt jeg nemlig Underretning om, at Fyrsten havde
indvilliget i min Begjering, og saalænge mit Ophold varede, anviist
mig en egen Bolig med alt Fornødent til Underhold. En Tolk og
to Tjenere skulde staae til min Raadighed, og hver tredie Dag skulde
jeg af Fyrstens Hjord have et fedt Faar, hvoraf Skindet imidlertid
skulde tilfalde det fyrstelige Skatkammer.

Min Husstand var fuldkommen ordnet, da jeg tog min Bolig
i Besiddelse. Midt i denne brændte en dygtig Ild under Gryden,
og Tjenerne vare beskjeftigede med at flaae Faaret.

Medens Maaltidet blev tillavet indfandt sig flere Gjæster; det
var fornemmelig Saadanne, i hvis Huusholdning der den Dag ikke
blev kogt Mad, og som desaarsag havde speidet efter et rygende
Nabotelt, og opdaget mit. Udenfor Teltet havde derhos Nabolagets
Hunde, hidlokkede ved Duften af den fyrstelige Gave, samlet sig, og
stak uafladeligt Snuderne ind under Teltdækkenerne ind gjennem
Teltets Gitterværk. Tolken, der tillige var min Ceremonimester og
Huushovmester, uddeelte uden Persons Anseelse Kjødet mellem de
Tilstedeværende, saa at der kun blev meget lidet tilovers til næste
Dag og vi snart vare nødte til selv at see os om efter et
rygende Telt.

Mit første Arbeide bestod i at lave mig et Staffeli af røde
Teltstænger og Snore, samt at ordne mine Farver, der ved flere
Dages Ridt, vare komne i en forfærdelig Uorden. Derpaa lod jeg
Fyrstinden bede om at give mig Audients, og om at vise mig den
Naade at sidde for mig, for at jeg kunde male hendes Billede. Mit
Ønske skulde imidlertid ikke gaae i Opfyldelse førend om et Par
Dage, fordi Fyrstinden, hvilket en snaksom Hoffrøken i al Hemmelighed
betroede min Afsending, først vilde pynte rigtigt op i sit Telt, og
lade sig sye en ny Dragt.

Imidlertid havde jeg intet Andet at gjøre, end at indrette mig i
mit Atelier, fordi det efter min Ceremoniemesters Mening ikke gik
an, at male Nogen, førend jeg var bleven færdig med Fyrstindens
Billede. Overhovedet, yttrede han, gjorde jeg bedst i, blandt 
Kalmukerne at iagttage en vis Rangfølge i mine Arbeider, og efter
Fyrstinden at male Lamaen og Præsteskabet, derpaa Ministeren og
Raadsherrerne, den høie og den lave Adel, og tilsidst Almuen.
Efter denne Anordning, vilde jeg have været temmelig overlæsset
med Arbeide, og ikke havt færre end en 100,000 Personer at male.
For imidlertid ikke at fornærme Nogen, udkastede jeg en Plan til et
Billede med Fyrstinden i Spidsen for sit vandrende Folk, der i
Baggrunden tabte sig i Støv og Taage; den som da savnede sit
Portrait, kunde jeg jo let gjøre begribeligt, at han befandt sig i
en altfor stor Frastand, til at han allerede nu kunde være synlig.

Jeg var ikke ganske færdig med dette mit Udkast, da der traadte
en Mand ind, og meldte os at en af Naboerne var død. Mine
Folk fik nu travlt med at hænge Alt, haad der stod paa Gulvet op
paa Væggene, og en af dem gik ud for at trække de smaae Teltpæle
til hvilke Teltsnorene vare befæstede, op af Jorden. Derpaa stillede
de sig i lige Afstand fra hinanden op mod Væggene inde i Teltet,
løftede hele Bygningen nogle Tommer op, og bare den afsted. Jeg
havde grebet mit Staffeli og min Malerkasse og fulgte med, uden
at kjende Grunden til denne besynderlige Vandring, og uden at vide,
hvor Atelieret med Maleren i vilde blive af. Gjennem den aabne
Indgang bemærkede jeg at mine Naboers Telte ligeledes vare i 
Bevægelse, og frembøde Skuet af en vandrende Landsby.

Kalmukernes Telthytter ere meget sindrigt construerede; Træværket
til dem bestaaer af flere hundrede i hinanden gribende Stokke, og
danne et bevægeligt Hele, der kun med Strikker befæstes til smaae
i Jorden nedrammede Pæle, der imidlertid hverken bidrage til 
Hyttens Form eller til at holde den sammen, saa at den bliver 
fuldkommen uafhængig af den Tomt, hvorpaa den staaer.

Vi bevægede os paa denne Maade nogle hnndrede Skridt fremad,
gjorde saa Holdt og begyndte atter at indrette os, paa samme Fod
som tidligere. Hensigten med det Hele havde kun været at komme
lidt længere bort fra den døde Mand, som var bleven begravet i sin
Hytte nnder nogle Stene.

Ved Begravelserne er sædvanligen en Præst tilstede, der under
forskjellige Bønner og Ceremonier indvier Liget med hellige Tegn,
for at Sjelen ikke til Straf for en uafsonet Forbrydelse skal efter
Døden vedblive at være forenet med Legemet. Undertiden gjør man
ogsaa en Flænge i Huden paa Liget, for at gjøre det let for 
Sjelen at slippe ud. Naar man er overbeviist om at Sjelen har forladt
Legemet, bringes dette til Ro, ved Hjelp af et af de fem mongolske
Elementer, Træ, Ild, Jord, Jern og Vand, og bliver enten nedgravet 
i Jorden, nedsænket i Vand, opbrændt eller tildækket med Stene;
Valget af Begravelsesmaaden beroer paa den Afdødes Fødselsaar.

Kalmukernes Aar benævnes efter 12 Dyr, saasom: Muus,
Hornqvæg, Tiger, Hare, Drage, Slange, Hest, Faar, Oxe, Høne,
Hund, Sviin. Disse Benævnelser mangfoldiggjøres ved Tilføiende
af et af de nævnte Elementer, saa at 60 Aar danne en Cyklus,
hvori der ovenikjøbet afvexles i en mandlig og qvindelig Række. En
Cyklus begynder nemlig med et mandligt Træ-Museaar; det følgende
Aar bliver et qvindeligt Træ-Qvægaar: derefter kommer et mandligt
Ild-Tigeraar, qvindligt Ild-Hareaar, o. s. v. Havde jeg fundet min
Død blandt Kalmukerne, saa vilde mit Liig være blevet nedsænket i
Vand, fordi mit Fødselsaar var et mandligt Vand-Hesteaar.

Ved min Ceremonimesters Hjelp var jeg velbevandret i Alt,
hvad der angik kalmukisk Hofetikette, da jeg blev tilsagt at møde
hos Fyrstinden. Med den Tillidsfuldhed, som Bevidstheden om at
have vundet hendes Høiheds Naade indgav mig, jeg gik derhen med
mine Folk. I Egenskab af Ceremonimester, aabnede denne Toget, iført
en guul Kameelhaars Kaftan, besat med Sølvtresser, og vide blaae
Beenklæder; paa hans fiirkantede Hue var der befæstet en rød
Silkelap, hvori en paa Papiir skreven Bøn var indsyet som Talisman. 
Hans Læderbelte var rundt om besat med Sølvknapper, og
ved det hængte en kort Kniv i et Læderfutteral og en Lædertobakspung. 
I venstre Haand bar han mit Staffeli, og med den høire
hævede han i regelmæssige Mellemrum en lille Tobakspibe op til
Munden. I nogen Afstand tom jeg selv, i Egenskab af kalmukisk
Hofmaler, og bag efter mig gik de to Tjenere med Pensler, Palette
og Malerkasse. Foran Fyrstindens Telt, der kun ved sin Størrelse
udmærkede sig fremfor de øvrige, vaiede et lille hvidt Flag paa en
rødmalet Stang. Da vi vare komne Teltet paa ti Skridt nær, gik
mine Tjenere hver til sin Side af Indgangen, hvis Forhæng pludseligt 
blev draget tilside, og jeg traadte nu langsomt, med nedslaaede
Øine ind igjennem Aabningen. Indenfor, tre Skridt tilvenstre fra
Indgangen, var der bredt et lille Tæppe, paa hvilket jeg knælende
nedlod mig.

Ved min Indtrædelse i Teltet havde jeg ikke kunnet lade være
at synde mod Etiketten, idet jeg vovede et Øieblik at see op, ved
hvilken Leilighed jeg bemærkede, at Fyrstinden sad midt imellem alle
sine Hofdamer, ubevægelig og med nedslaaede Øine. Min Tolk var
traadt ind bag efter mig, og havde taget Plads midt i Teltet blandt
Tjenerskabet, der var beskjeftiget med at vedligeholde et 
Møgtørvebaal, som stulde opvarme Teltet.

I længere Tid herskede dyb Taushed. Fiin Levemaade blandt
Kalmukerne byder, at man træder stille og lydløst ind i et Selskab,
for ikke at forstyrre Samtalen eller Forretningerne; først efter at
man har været tilstede i nogen Tid, og tilfulde har opfattet hvad
der tales om, tør man blande sig i Samtalen. Denne Skik, der
ligesom saa mangen anden er saare priselig i sin Oprindelse, er her
efterhaanden bleven til en besværlig tom Ceremoni. Da endelig det
Øieblik var kommen, at jeg, uden at være uhøflig, kunde see mig
om, bemærkede jeg, at Fyrstinden allerede betragtede mig. Hun sad
ligeoverfor Indgangen med korslagte Been, paa en lav Divan under
en Thronhimmel med rødt Silketøi, der var prydet med brogede
Baand. Over en sid Klædning bar hun en kort Kaftan af gult
med Sølv og Guld indvirket Silketøi, hvilken sammenholdtes med
et Sølvbælte. En rød fiirkantet Hovedbedækning, prydet med røde
Fuglefjer, dannede en Art Krone, under hvilken hendes glindsende
sorte Haar, tildeels indhyllet i sorte Fløielspunge, faldt ned paa
begge Sider af Ansigtet, og endte i Fletninger med en Tilsætning
af Hestehaar. Foran Divanen stod Thronfølgeren, en Dreng omtrent
paa fire Aar, klædt i en violet Silkekaftan, og ved Siden knælede
to Hofdamer, i lange, blaae Klædninger, der over Brystet vare 
broderede med rødt Uldgarn. Tilhøire af Fyrstinden stod et Alter med
Huusguder af Metal, klædte i forskjelligfarvede Dragter, og foran
det befandt sig endeel smaae udskaarne Borde, paa hvikte der stode
Offerskaaler af Sølv med Mad- og Drikkeoffre. Paa den anden
Side vare Transportkister stillede ovenover hverandre og tildækkede
med persiske Tæpper; lignende Tæpper laae ogsaa paa Gulvet. Den
douce Musik af en Spilledaase, der lod til at være skjult under
Fyrstindens Divan, lød over til mig.

Da Tausheden og Stilheden var forbi, tog Fyrstinden en 
Brodeerramme for sig paa Skjødet, og Hofdamerne gave sig ifærd med
at opvikle Uldgarnet til hendes Arbeide. Jeg havde opstillet mit
Staffeli foran mig og begyndte med et Udkast til Gruppen i Teltet,
hvorpaa jeg først udførte Fyrstindens Billede. Under Arbeidet faldt
det mig imidlertid meget besværligt at blive liggende paa Knæ, saaledes 
som Etiketten fordrede det, og jeg lod derfor allerærbødigst
anholde om at maatte udstrække mine Been, hvilket ogsaa naadigst
blev mig tilladt. Efter nogen Tids Forløb blev der serveret med
Theesuppe i høie Trækander. En Tjener skjenkede Suppen i smaae
Træskaaler, og bød den bestandig løbende paa Knæerne, omkring, efter
at Huusguderne først havde faaet deres Part.

Fyrstinden havde knyttet en Samtale med mig om mit Fædreland 
og dets Herskerfamilie; men det gik kun langsomt, da den gode
Tone fordrede, at der mellem Spørgsmaal og Svar hengik rum Tid;
thi man maa her tænke sig vel om, for at man kan give kloge
Svar, og for at Samtalen ikke skal blive til Pjat. Tolken taug
nogle Minutter, inden han oversatte Fyrstindens Ord for mig, lige
saa længe maatte jeg tøve med mit Svar, hvilket atter efter en lang
Pause blev oversat for Fyrstinden. Under vor betænksomme Samtale
var Spilledaasen udløbet, Tonerne fulgte langsommere og langsommere 
paa hinanden og truede med aldeles at forstumme, da jeg hørte,
hvorlunde den atter blev trukket op. Jeg spurgte Tolken, om Nogen
var skjult under Fyrstindens Divan, og ventede naturligviis at faae
et directe Svar paa Russisk; men han antog det for et officielt
Spørgsmaal, og forelagde Fyrstinden det, hvorved den alvorlige
Etikette for nogen Tid blev afbrudt, da hendes Høihed og Hofdamerne 
forgjeves gjorde sig Umage for at tilbageholde deres Munterhed. 
Fyrstinden havde tilbyttet sig Spilledaasen hos en armenisk
Kjøbmand, og havde staaet i den Formening, at denne Opfindelse
endnu ikke var kjendt af en preussisk Mand; men da hun saae, at
hun heri havde taget Feil, fik den Hoffrøken, der dirigerede Musiken,
Tilladelse til at krybe frem under Divanen.

Malerkunsten er forøvrigt ikke ganske ubekjendt hos Kalmukerne;
Præsterne afbilde deres Afguder og Helgener, som de tilbede i 
tusindviis, med Vandfarver paa Papiir; men at tage En af, saa det
lignede, det var hidtil ikke lykkedes. Fyrstindens Portrait vakte
derfor almindelig Forbauselse; hun bad om at maatte beholde det,
og meente, at jeg nok kunde male et andet, og allevegne fra kom
Kalmukerne for at beskue Billedet af deres Herskerinde. Lamaen og
Præsterne, Ministeren, Raadsherrerne og Enhver blandt Adel eller
Almue, som jeg senere malede, følte sig i høi Grad smigret derved,
og meente at jeg var den største Kunstner blandt Kalmukerne.

Efter at jeg var bleven færdig med Fyrstindens Billede i hendes 
Stadsdragt, aflagde jeg ogsaa et Besøg hos Lamaen. Han var
overmaade glad derved, og følte sig meget smigret ved, at ogsaa
hans Billede skulde forevises den store ubekjendte Verden, og ordnede
selv med stor Omhu sine Omgivelser. Da han endelig sad for mig,
bevægede han uafladeligt Læderne og fremmumlede Bønner, thi han
vilde saa gjerne at jeg skulde male ham bedende. Høi Alder og
hyppig Brug af Opium havde furet hans Ansigt, saa at det havde
et vist Udtryk af Fromhed og Resignation. Han sad ligeoverfor mig
i Teltets Baggrund, med korslagte Been paa en Silkedivan under
en med Gudebilleder og andre saadanne Figurer bemalet Thronhimmel. 
Over en rød Messesærk med gule Ærmer, bar han det Geistligheden 
betegnende Silkebind, fra høire Skulder over Bryst og Ryg,
og hans ragede Hoved var bedækket med en Peltshue, paa hvilket
der sad en rød Klædeslap, hvori en paa Papiir skreven Bøn var
indsyet.

Ved Siden af ham stod et Alter, med hans Huusguder, der
vare stadseligt pyntede i Silke og Guldpapiir, og foran det stod,
ligesom hos Fyrstinden, Offerskaale med Mad og Drikke. Ved Siden
af Altret hængte nogle af de ovenomtalte Helgenbilleder, der vare
ret net udførte paa chinesisk Viis.

Da jeg viste Lamaen nogle af mine Malerier, yttrede han, at
jeg i mit Hjem vel maatte høre til Præstestanden. Jeg sagde ham
i den Anledning, at Malerne rigtignok stedse havde staaet Præsterne
bi, men at de dog udgjorde en egen Classe af Indviede, der for
Menneskene synligtgjorde de oprindeligt usynlige Guder og Helgener.

Da jeg var færdig med Lamaens Billede yttrede jeg det Ønske,
ogsaa at maatte male Gudetemplet, i hvilken Anledning tyende 
tilstedeværende Præster tvang mig til at knæle for Lamaen, for at 
erholde den til Tempelgangen fornødne Indvielse. Han vædede min
Pande med undergjørende Safranvand, berørte mit Hoved nogle
Gange med sin hellige gule Præstekrave, og førte mig under 
Klokkeklang og Paukelyd ud af Teltet.

Gudetemplets Omfang udgjorde omtrent 70 Fod, med en Høide
af 15 Fod. Dets Træværk bestod af flere hundrede i hinanden
kunstigt gribende rødmalede Stokke, der oventil løb sammen i en
stor Træring, som dannede Røghullet. Den nedre Deel, der bestod
af korsviis over hinanden fæstede Stokke, dannede et sammenhængende 
rundt Gitterværk af 6 Fods Høide, der let lod sig skyde sammen 
naar det skulde flyttes. Taget dannedes som almindeligt af længere 
Stokke, der med Læderremme vare fastgjorte til det Øverste af
Gitterværket, og som endte i Huller i Træringen. Dette Gitter,
der ikke er uligt et Fuglebuur, var ligesom alle de andre Kibitker,
beklædt med tykke Kameelhaars Tæpper.

Efter de forskjellige Fester ere de kalmukiske Templer forskjelligt
udpyntede; paa den Tid, da jeg aflagde mit Besøg, blev Foraarsfesten 
høitideligholdt. Allerede ved Solopgang lød den støiende Tempelmusik, 
der forkyndte de religieuse Ceremoniers Begyndelse. Præsterne 
havde forsamlet sig paa en Plads foran deres Telte, og droge
i ordnede Rækker til Templet.

To Basunbærere med blottede Hoveder, aabnede Toget. Paa
deres Skuldre hvilede den tykke Ende af den forsølvede Metalbasun,
der var 7 Fod lang, og hvis rystende Toner kunde høres langt ud
i den uendelige Steppe. Selve Basunblæserne, klædte i Rødt, gik
bagefter ved Basunens anden Ende, holdt i Mundstykket, og 
frembragte af og til, med stor Anstrængelse, nogle Toner.

En Gruppe af Skalmeiblæsere syntes at have deres egen Anfører. 
Denne brød sig aldeles ikke om, naar Basunblæserne kunde
antages at have trukket Veiret tilstrækkeligt, for at kunne frembringe
en ny Tone, men behandlede sit Instrument, der havde 6 Huller og
gav 6 Toner, med stor Frihed, og angav efter Behag for sine Musici
den Tone, de skulde istemme. De havde ogsaa deres Øine ufravendt
fæstede paa ham, og naar han paa sit Instrument hævede Fingeren
fra et Hul til et andet, saa gjorde de strax ligedan, for at opnaae
samme Resultat. Nogle Paukeslagere, der holdt deres Instrumenter
paa Stokke iveiret, hamrede løs paa dem med Faareknokler; af og
til lod sig ogsaa en Conchatrompet høre, og enhver Pause, der 
tilfældigviis fremkom, blev udfyldt med skingrende chinesiske Bækkener,
saa at der uafladeligt hørtes en musikalsk Hurlumhei.

Efter Musikeorpset fulgte Geistligheden i sine tre Classer med
Lamaen i Spidsen. Den første Classe, Gholungerne, var fordetmeste 
iført skarlagenrøde Gevandter, og Nogle af dem bare en Art
Krone paa Hovedet, paa hvilken var klæbet Billeder af forskjellige
onde Guddomme. Paa Spidsen af hver Krone befandt sig en paa
Papiir skreven Bøn, der var saaledes befæstet, at det som en Vimpel
flagrede i Luften, hvorved de onde Guder formildedes. Den næste
Classe, Ghezulerne, vare mindre kostbart klædte; Nogle af dem bare
grønne sølvbroderede Kraver, eller korte Kapper, og Andre havde det
røde Præstebind om sig. Tredie Classe, Disciplene eller Mandschierne, 
gik fordetmeste i Faarepeltse, men ogsaa paa deres fiirkantede 
gule Huer befandt sig bevægelige Bønner, for at aflede Gudernes 
Vrede fra deres Hoveder.

En af Præsterne havde til denne Høitid laant mig en hvid,
med brede blaae Baand besat Faarepelts, samt et rødt ni Fod langt
Præstebind, og med en Bøn paa Huen og min Malerkasse under
Armen, turde jeg da frit følge Toget. Vi vandrede flere Gange
langsomt omkring Templet, og holdt derpaa i bøiet Stilling vort
Indtog gjennem dets lave Dør. Den høiere Geistlighed satte sig i
tvende Rækker ned paa de i Midten af Templet udbredte Tæpper;
Musikanterne og Disciplene opstillede sig langs Væggene.

I Baggrunden ligeoverfor Indgangen stod Alteret, der var bedækket 
med et hvidt Silketæppe, udsyet med couleurt Broderi og indvirket 
med Guld. Paa en Thronhimmel ovenover det var Billedet
af den himmelske Drage, der styrer Torden og Lynild, at see. Paa
Alteret stode forskjellige Afgudsbilleder, i malade Trænischer. 
Dschagdschamuni, den øverste Guddom, forestilledes i Skikkelse af en Qvinde,
med meget store Øren. Ved Siden af stod Erlik Kan, en ond Gud,
der i største Forbittrelse syntes at trampe paa en qvindelig 
Kalmuksjel, der laae udstrakt under hans Fødder. I den høire Haand holdt
han en Tordenkile, som han slyngede ned mod Synderinden, og i
venstre havde han en Klokke, der skulde forkynde hendes onde 
Gjerninger. Hans Hovedbedækning forestillede en Flamme, ud af hvilken
der allevegne tittede Præstehoveder, og Beltet var dannet af de 
forskjelligste Ildgjerningsmænds Hoveder, trukne paa en Snor. Foran
ham stod en bedende Gudinde med 8 Hænder og 24 Hoveder, der
fyntes at ville formilde hans Vrede. Gudebillederne ere hule og
fyldte med Asken og Benene af Ypperstepræster, som efter deres Død
høitideligt ere blevne brændte.

Foran Alteret stod det sædvanlig udskaarne lave Bord, med
Offergaverne. Disse ere hellige og maae kun, forsaavidt som de 
bestaae i Mad og Drikke, hvilket er almindeligst, nydes i særegne 
Sygdomstilfælde. To Sølvvaser, der stode paa dette Bord, vare fyldte
med undergjørende Vand og prydede med Paafuglefjer i Form af
Blomsterkoste.

Paa en i Jorden nedrammet Pæl foran Offerbordet stod Dætschiskaalene, 
hvori de daglige Offre, som Præsterne efter nogen Tids
Forløb turde nyde, henlagdes.

To Halvballoner af Silketøi, der hængte paa hver sin Side af
Alteret paa røde Stænger, tjente til at beskytte Guderne mod Regn
og Solskin, naar de ved høitidelige Leiligheder fremvistes for Folket.
Almuesmanden har ikke Adgang til Templet, men tør kun, krybende
paa Hænder og Fødder, nærme sig til det, for at bringe sine 
Offergaver, i den Hensigt at formaae Præsterne at indlægge et 
godt Ord for ham hos Guderne.

Paa begge Sider af Alteret, paa en Grund af rødt Silke,
hængte malede Gude- og Helgenbilleder, i Rammer af couleurt 
Silkerøi, og forsynede med Forhæng. De gode Guder ere almindeligviis
i rige Præstedragter, omgivne af Lys og Ild, fordi de beboe 
Himmellegemerne. Efter de kalmukiske Præsters Mening bestaaer Solen af
Ild og Glas, og Maanen af Vand og Glas, men i hver af dem
er der en Gud med straalende Ansigt. Stjernerne ere lysende Glaskugler, 
af hvilke de største ere tretusinde halve Armlængder i Gjennemsnit.

De onde Guder ere stedse fremstillede som frygtelige Uhyrer,
og blive allermest dyrkede og tilbedte, thi de gode Guder kunne
uforanderligt blot ville det Gode, men de onde Guder kunne dog
formildes, og derfor er det nødvendigt at tilbede dem ivrigt.

Ved høire Side af Døren stod en Bønne-Maskine, dannet af
en større og en mindre Trævaltse, der i en kunstigt udskaaret og
ziirligt malet Kasse vare befæstede til en Spindel, og ved en Snor
kunde dreies frem og tilbage. Den sættes navnlig i Bevægelse
naar det er Uveir, Storm og deslige, der vidner om Gudernes
Vrede. Valtsernes hule Rum ere fyldte med Bønner, skrevne paa
Papiirstrimler, tæt sammenrullede, og stilede til hver enkelt Gud.
Den øverste mindre Valtse indeholder Bønner til Guder af første
Rang, og Indholdet af den større, er bestemt for Guderne af anden
og tredie Rang. I Farens Øieblik sættes Bønnerne i Virksomhed, 
thi deres Bevægelse i Maskinen er efter Præsternes Mening ligesaa 
hensigtsmæssig, som Læbernes Bevægelse ved Bønnernes Fremsigelse. 
Foran Templet vaiede paa en rød Stang et Flag, paa
hvilket der ligeledes var skrevet en Bøn. Det bad, naar det bevægedes 
af Vinden; jo stærkere det stormede, desto ivrigere og flittigere
bad det, saa at det paa en vis Maade bliver overladt til de 
kalmukiske Guder selv, efter Behag at lade sig tilbede.

Efter at vi havde indrettet vort Sæde, som vi skulde blive
paa den hele Dag, saa beqvemt som muligt, herskede der i nogle
Minutter en dyb Stilhed i Templet. Derpaa tog Ypperstepræsten
nogle af de Korn, som en Ghelung leverede ham, kastede dem iveiret,
og hældte noget Safranvand i en lille Skaal, hvilket han bragte
Guderne som Offer. Dernæst istemte en Bassanger en monoton
Sang, idet han, saa huult som det vel var ham muligt, frembrummede 
et Vers. Ved andet Vers gik han en Tone høiere, og sang
paa denne Maade sin hele Scala igjennem, Vers for Vers. De
andre Sangere stemte i med, saasnart som Omfanget af deres Stemme
tillod det, indtil endelig alle Tilstedeværende kunde synge med. Efter
nogen Tids Forløb saae Bassisterne sig imidlertid nødsagede til at
høre op, fordi de ikke kunde gaae høiere, og nu maatte Disciplene
til at fortsætte den høiere Scala. Endelig blev det saa fiint, at
kun tre af de mindste Drenge kunde tage Tonen; de lagde Hovedet
bagover, satte en stjæv Mund op, trak Øienbrynene sammen, saa
Panden lagde sig i Folder, og kvinkelerede; snart maatte imidlertid
ogsaa to af disse give sig tabt, og nu qviddrede kun En endnu en
Stund, saa fiint, som en lille Fugl. I dette Øieblik opstod en
lydelig Mumlen; Præsterne havde grebet deres Rosenkrandse, der 
bestaae af 108 Smaakugler, og fremsagde hurtigt Buddhisternes 
helligste Bøn: „<b>om ma ni pad mä chom</b>“. Disse Ord have vel
egentlig ingen Betydning, idetmindste kjende de kalmukiske Præster
ikke nogen saadan, men de ere istand til at bringe den Bedendes
Læber i en hurtigere Bevægelse, end nogensomhelst anden Bøn.

Rosenkrandsen havde tre Gange gjort sit Kredsløb mellem Fingrene, 
og antydet det 324de „<b>om ma ni pad mä chom</b>“, da to
Mænd traadte ind i Templet med et Kar „Kumis“. Hver af de
Tilstedeværende var forsynet med en Træskaal, som de havde havt
gjemt i Brystet eller i et Klæde; heller ikke jeg havde glemt min,
da jeg vidste, at en ægte Kalmuk ikke fjerner sig hundrede Skridt
fra sin Bolig, uden at have sin Skaal med sig, for at han øieblikkelig 
kan deeltage i et Maaltid hvor et saadant tilfældigviis maatte
frembyde sig. 

Efter at vi havde offret til Guderne og selv drukket os en
Slurk, bleve Skaalene gjorte rene.  Mandschierne slikkede dem strax
med Tungen, men de fornemmere Præster vidskede dem af med 
Tommelfingeren, og slikkede derpaa denne.

Jeg havde med mit Malerapparat taget Plads ved Siden af
Bønne-Maskinen, fordi jeg derfra bedst kunde oversee det Indre af
Templet, og udkaste en Skizze deraf. Præsterne beskjeftigede sig 
uafladeligt med Beden og Syngen, under mangehaande Fagter og 
Ceremonier; snart aftaltes Bønnerne paa Rosenkrandsen, og snart 
fremmumledes de efter Klokkeklang og Paukeslag; enkelte Gudebilleder
bleve tilhyllede, og andre igjen afdækkede. Af Folket, nær og fjern
fra, kom Enkelte langsomt krybende paa Hænder og Fødder til, rakte
smaae russiske eller persiske Sølvmynter som Offergaver ind af 
Tempeldøren, og trak sig atter baglænds tilbage, dog ikke førend de af
en af Præsterne havde faaet et Slag paa Hovedet med en sammenfoldet 
Præstekrave.

Præsterne havde vel fremsagt flere tusinde Bønner og Sange,
og jeg havde allerede henkastet en stor Deel af Templet paa Lærredet,
da der blev bragt et stort Fad med Kjødsuppe ind, hvorved vort
Arbeide for en Tid blev afbrudt. Efter Suppen fik vi hver sit
Stykke kogt Faarekjød, som vi spiste med Fingrene. Brød kjende
Kalmukerne saa godt som slet ikke til, thi deres Nomadeliv tillader
dem ikke Agerbrug. Kun en Art Kringler, som de undertiden tilkjøbe 
sig paa Markederne, nydes ved høitidelige Leiligheder til Thee.

Henimod Aften, da vi begyndte at blive trætte af at bede og
at arbeide, blev der baaret flere Trækander ind med Theesuppe i.
Efter at den var fortæret, tilkom Guderne endnu blot en Takkebøn,
hvorpaa vi vilde have været færdige, ifald der ikke uheldigviis havde
reist sig en stærk Storm. Nogle Præster gik ud, for med Touge at
gjøre Templet rigtigt fast til de Pæle, der vare nedrammede i nogen
Afstand fra det.

Ligesom Capitainen paa et af Storm truet Fartøi, saaledes
uddeelte Lamaen her de fornødne Ordrer. Der blev opstillet andre
Gudebilleder paa Alteret, rundt omkring paa Væggene blev der 
ophængt Helgenbilleder, andre bleve tilhyllede, og en Mand blev sat
til Bønne-Maskinen. Enhver gjorde sin Pligt. Alligevel tog Stormen 
saaledes til, at jeg begyndte at blive bange for at den skulde
tage hele Templet med sig; jeg skyndte mig derfor med at lukke min
Malerkasse, og at indpakke min Skizze, forat jeg ikke skulde komme til
at miste den, naar Originalen gik fløiten. Et heftigt Vindstød knækkede 
to af Sparrerne, og syntes at ville bane sig Indgang i Templet, 
men i dette Øieblik commanderede Lamaen Afsløringen af det
fornemste Gudebillede, hvorpaa det lykkedes et Par af Præsterne at
surre de knækkede Sparrer, og faae dem fastgjorte. Kort derefter
opdagede jeg, at Flaget, der stod udenfor, og som hidtil med sin
bedende Tunge havde vaiet dygtigt, nu havde viklet sig om Stangen,
og var derved bleven stumt. Da jeg gjorde Maskinmesteren opmærksom 
herpaa, fik han travlt med atter at klare Flaget, medens jeg
imidlertid holdt Bønnemaskinen igang. Vi gjorde Alt hvad Mennesket
formaaer for at faae en Storm til at lægge sig, og det blev ogsaa
stille igjen.“

*

En halv Snees Mile fra Astrakan paa Wolgas Engside, ligger
en kalmukisk Landsby Tjumenowka, der tilhører Chanen for den 
Chutossoffske Ulusse, Fyrst Sered-Tschab Tjumenoff, og hans Brødre.

Hans længere Ophold i Udlandet, under det franske Felttog, og
hans hyppige Samqvem med Russerne, havde skaffet ham megen
Indsigt i, og Kuudskab til Landhuusholdningen i det civiliserede
Europa, og overbeviist ham om Nødvendigheden af at indføre det
Gode og det Gavnlige derved hos de ham undergivne Kalmuker.
I Erkjendelsen af sin Pligt, gjorde han sig derfor megen Umage for
at forbedre sine egne Besiddelser, og med Regeringens Understøttelse
at bringe sine halvvilde Undergivne til en saa høi Grad af Civilisation 
som muligt. Man finder derfor allerede i hans Landsby et
smukt lille Huus, en Have og flere europæiske landoeconomiske 
Indretninger, samt en fuldkommen europæisk Levemaade, medens der i
hans Ulusse hersker Stadighed, Arbeidsomhed og Tilfredshed, —
Egenskaber, der udmærke den fremfor alle de andre Ulusser.

Blandt de forskjellige Grene af Landvæsenet, er det imidlertid
især Hesteavlen, som Fyrst Tjumenoff skjænker sin Opmærksomhed,
saa at han derved allerede har vakt Keiserens Interesse, og af ham
erholdt en Foræring af tre Hingster af arabiskt og engelsk Race, til
Forædling af sit Stutteri.

En Gang om Aaret lader han ligeledes afholde Hestevæddeløb,
som Gouvernementets fornemmere Embedsmænd og deres Damer,
samt hans undergivne Kalmuker indbydes til at overvære. Det er
et saadant Væddeløb, der beskrives af en russisk Reisende.

Fyrsten havde ved denne Leilighed indbudt et stort og et 
fornemt Selskab og gav om Aftenen før Løbet en Soupé i sit Huus;
næste Morgen førte han sine Gjæster til den for Væddeløbet bestemte
Plads, efter at han med dem underveis havde besøgt et kalmukisk
Churul (Tempel) for at holde Gudstjeneste.

Tempelindretningen var den samme som den ovenfor beskrevne
og Tjenesten foregik paa samme Maade. Ligeoverfor Indgangen stod
Alteret med smaae forgyldte Gudebilleder, forestillende Burchaner ɔ:
Huusguder; foran Alteret var Offerbordet med Offergaver, samt en
Vase med Arschan eller Vievand.

De Geistlige af de forskjellige Classer, i deres gule Dragter
med røde Okrimtsch eller Præstebind over Skuldrene, og med sorte
Fløiels Huer paa Hovedet, paa hvilke fem Burchaner vare afbildede,
og fra hvilke der hængte lange opløste Pidske af sort Silke, sad i
tvende Rækker ti og ti ligeoverfor hinanden.

Tjenesten, der holdtes i det tungusiske Sprog, bestod i Bønner,
Sang og Musik. Instrumenterne i det geistlige Kapel vare de sædvanlige 
kalmukiske, nemlig et stort Kobberbækken (Zang), smaae Pauker
(Keïtschergeh), smaae Klokker (Choncho), en Art Oboe (Büschkuhr),
smaae og store Trompeter (Gandama, og Biuræ), samt store 
Muslingeskaller (Dung), og Musiken var ligeledes den almindelige 
kalmukiske uden videre Melodi og Harmoni, vildt larmende og 
øresønderrivende.

Templet var opført paa samme Maade, som ovenfor beskrevet,
og herfra gives der kun blandt Kalmukerne en eneste Undtagelse, idet
der nemlig i Nærheden af Astrakan findes en Tempelbygning af
Steen i chinesisk Stiil, med Buegange paa begge Sider, samt Taarne,
fra hvilke Gudstjenesten, der kaldes Sal-el-elga, forkundes ved nogle
af de ovenfor anførte Blæseinstrumenter.

Væddeløbet fandt Sted paa en i Nærheden af Wolga indrettet
Bane. En Mængde Kalmuker og Russer fra Nabolauget havde
indfundet sig ved dette hidtil fjeldne, og derfor længselsfuldt ventede
Skuespil.

Banen havde et Omfang af 4 Werster 20 Sasher, der svarer
til 3½ Fjerdingvei dansk, hvilken Strækning skulde tilbagelægges
otte Gange, tilsammen altsaa 6½ danst Miil. Klokken 10, 48
Minutter blev Signalet givet, og 50 med tarveligt Steppefoder
opfødte Væddeløbere, redne af halvvilde Kalmukdrenge, satte afsted.

<table o>
<td>1ste<td>Omløb<td>tilbagelagdes<td>i 8½<td>Minut
<td>2det<td c>—<td c>—<td> i 9<td c> —
<td>3die<td c>—<td c>—<td> i 8¾<td c> —
<td>4de<td c>—<td c>—<td>  i 8½<td c> —
<td>5te<td c>—<td c>—<td>  i 8<td c> —
<td>6te<td c>—<td c>—<td>  i 7¾<td c> —
<td>7de<td c>—<td c>—<td>  i 7¾<td c> —
<td>8de<td c>—<td c>—<td>  i 7¾<td c> —
</table>

Den hele ovenangivne Længde 6½ dansk Miil tilbagelagdes
altsaa i 65 Minutter.

De Vindende vare sex, nemlig:

Nr. 1 en bruun Vallak 8 Aar gammel, Præmie: To Kameler,
tre Heste og en Chalat af Klæde;

Nr. 2 en brunn Vallak, 5 Aar gammel, Præmie: To Kameler,
og to Heste.

Nr. 3, en graaskimlet Vallak, 5 Aar, Præmie: En Kameel og
to Heste.

Nr. 4, en rødskimlet Vallak, 7 Aar, Præmie: To Heste.

Nr. 5, en bruun Hoppe, 8 Aar, Præmie: En Hest.

Nr. 6, en graaskimlet Vallak, 10 Aar, Præmie: En Ko.

Saa lydige og villige de dresserede kalmukiske Heste ere, saa
vilde og ubændige ere de i de frie Tabuner (Hjorder), saa at flere
Mennesker behøves, for at holde en med en Arkan indfanget Hest
fast, eller kaste den overende, da man ikke paa anden Maade kan
komme paa Ryggen af den. Kalmukernes Færdighed i denne Henseende 
er beundringsværdig; en 14 Aars Dreng, kaster sig, naar
han seer Snit dertil, hurtigt paa Ryggen af Hesten, og jager afsted
paa den. Vild, stædig, slaaer den rasende ud til alle Sider, smider
sig overende, og gjør sig al mulig Umage for at blive af med sin
koldblodige Rytter. Men fast og urokkelig bliver denne siddende,
holder sig i Manken, og jager afsted over Stok og Steen.
Undertiden hænder det vel at Knegten ikke holder Pinen ud, falder
af, eller og at han, som groet fast til Heften, ganske forsvinder af
Tilskuernes Synskreds, og i saa Tilfælde jager en anden øvet Rytter,
med en opsadlet Hest efter ham, faaer fat i ham og bringer ham
igjen tilbage.

En kalmukisk Hest er ikke smuk, den er meget mere klosset end
en kirgisisk; dens Hovedværd bestaaer kun i dens Lethed, dens stærke
Legemsbeskaffenhed, og dens ualmindelige Hurtighed. Ligesom alle
Steppeheste, lade de sig bedre ride, end kjøre med, og tilbagelægge
uden at standse indtil 100 Werster, eller 18 danske Mile, og dog
er deres almindelige Næring kun det Foder, som de finde paa 
Jorden, ved Veien og paa Marken.

Et, for de her omhandlede nomadiserende Folkeslag ligesaa 
nødvendigt Dyr som Hesten, er Kamelen, og det turde derfor være af
Interesse derom at meddele nogle Notitser. Dette Dyr er navnlig
Kalmukernes fredsommelige og arbeidsomme Ledsager paa alle deres
Steppevandringer. De astrakanske Stepper begunstige Kameelavlen i
fortrinlig Grad, paa Grund af de der voxende mangfoldige Saltplanter 
og andre grovere Væxter, der fornemmelig ere skikkede til
Kameelfoder. Kamelerne her have deels een, og deels tvende Pukler,
og ere fordetmeste mørkegule, sjelden lyse. Den er saa blid og lydig
at en 12aarig Pige kan styre den, og uden Møie faae den til at
knæle, hvilket er nødvendigt, naar den skal læsses, og det er ikke
sjeldent at den bærer Byrder paa 1600 Punds Vægt, og derover.
Paa Vandringerne i Steppen, naar der flyttes fra Sted til Sted,
er dette Dyr aldeles uundværligt for Nomaderne, thi det er i Ordets
egentlige Forstand „<sp>Ørknens Skib</sp>“ bærer sin Herres Kibitke og
alt hans Løsøre paa sin Ryg, og vandrer uafbrudt ofte en halv
Snees Mile om Dagen. Ved Flytningerne rides sædvanligviis
Kamelerne af unge festligt klædte Piger, og de afgive i den lange
Nomaderække, i Spidsen for hvilken der drager en Rytter med
Opbrudslandsen, et af de smukkeste, meest tiltrækkende Momenter.
Ikke mindre malerisk er Situationen, naar der skal gjøres Holdt.
Kamelerne knæle i tvende Rækker, Pigerne stige af, skynde sig med
at aftage Byrderne, og i et Nu ere Kibitkerne reiste; saasnart dette
er gjort, stige de tilhest, og begive sig ud i Omegnen for at skaffe
Brændsel tilveie. Nu vise de sig, som øvede behændige Ryttersker;
piilsnart fare Hestene afsted, men Pigerne sidde som støbte til dem,
bøie sig saa ned, og tage let og behændigt deres henkastede Hue op,
den ene Gang efter den anden.

*

<h2><small>Sextende Capitel.</small></h2>

Vi vende nu tilbage til vore Reisende, som vi forlode paa
Veien til Astrakan.

I Nærheden af denne Stad blev Egnen stedse livligere og 
livligere. Man kom forbi flere paa begge Sider af Veien beliggende
større Gaarde og Viinhaver, i hvilke de fortrinlige astrakanske
Druer bleve dyrkede, og kom derpaa til en tartarisk Landsby, der
ligesom en Forstad til Astrakan, ligger langs Flodbredden, indtil
endelig Staden laae udbredt hiinsides den mægtige Strøm, skjønt
næsten dækket af de for den liggende Fartøiers Master, høit op over
hvilke den hvide Domkirke hævede sig.

Ved Overfartsstedet laae efter General-Gouverneur Ossipoffs
Befaling, en Dampbaad, der skulde føre dem over, og under Salut,
samt modtagne af en stor Forsamling, som de usædvanlige Foranstaltninger 
havde hidkaldt, stege de Reisende i Land i Astrakan og
bleve strax i fiirspændige Vogne, som ligeledes stode parate, bragte
til den dem anviiste Bolig i et Huus der tilhørte en riig Kjøbmand
ved Navn Federoff, hvis Formue ansloges til 3 Millioner Rubler.
Den Etage der var bleven indrettet for dem, bestod af endeel prægtige 
og velvedligeholdte Værelser tilgaden, samt af endeel mindre
tilgaarden, der imidlertid vare ligesaa usle og forfaldne, som hine
vare stadselige.

Astrakan er ikke folkerig; den har nu neppe 45,000 Indvaanere,
men skal for et Aarhundrede siden have havt henimod 70,000.
I de sidste Sekler har den i det Hele taget været forskjellige 
Skjebnens Omskiftelser undergiven. Efter at den en Tidlang havde hørt
til det af Batu Chan grundede Rige Kaptschak, blev den i Begyndelsen 
af det 15de Aarhundrede Hovedstaden i et uafhængigt Rige
af samme Navn; halvandet Aarhundrede senere begyndte den 
forbittrede Kamp mellem Russere og Tartarer, der skulde befrie Czarernes
Land fra Undertrykkernes Aag. I 1554 bemægtigede Ivan den
Skrækkelige, deels ved Forræderie og deels ved Magt sig det 
Caspiske Havs Chanat, og var den Første af alle Storfyrster, der antog
Titel af Konge af Astrakan og Kasan. Denne for det russiske Rige
saa vigtige Erobring, blev indlemmet i de russiske Besiddelser, og
bevirkede at de tilgrændsende Folkeslag enten underkastede sig, eller
bortvandrede. Fra den Tid af hørte Astrakan til Rusland, men
tabte efterhaanden den Velstand og Betydning, som under den gyldne
Hordes Herredømme havde gjort den saa berømt.

Femten Aar efter Erobringen foretoge Tyrkerne i Forbindelse
med de krimske Tartarer, en Expedition mod Astrakan, men den 
mislykkedes, idet den tyrkiske Armee for størstedelen omkom i Stepperne.
I 1670 var Astrakan Scenen for en kort, men blodig Revolution,
idet den tidligere omtalte Oprører Stenka Razin bemægtigede sig
Byen, lod en Mængde Mennesker nedsable og vakte en Tidlang
alvorlig Frygt hos Rusland. I 1692 og 93 blev Staden hjemsøgt
af Pesten, der bortrev 16,000 Mennesker; i 1705 blev den udsuget
af Strelizerne, i 1719 plyndret af Perserne, og i 1767 saagodt
som aldeles lagt i Aske. For Tiden er det tartariske Riges gamle
Hovedstad kun den fornemste By i et Gouvernement, der vel har et
Fladerum af 4000 Qvadratmile, men ikke mere end 390,000 Indvaanere, 
hvoriblandt 200,000 Nomader.

Uagtet Astrakans forholdsviis ringe Befolkning, vil man dog
neppe finde nogen By, hvori der lever en saa blandet Folkemængde,
som Handelsinteresser have bragt sammen, fra de fjerneste Egne af
Europa og Asien. Foruden Russere, der udgjøre den mindste Halvpart 
af Indvaanerne, Kosakker og andre bosatte Europæere, findes
her saaledes: Armeniere, Tartarer, Georgiere, Bucharer, Chivensere,
Truchmenere, Persere, Hinduer, Kirgisere og Kalmuker; og følgelig
saavel Christne, som Muhamedanere, Brama- og Buddhabekjendere.
Ogsaa Jøder leve her, men ikke mange, da de ikke ret godt kunne
bestaae ved Siden af Armenierne, der med dem have en saa stor
Charakteerlighed.

Vore Reisende havde strax, Dagen efter deres Ankomst, Leilighed
til at gjøre Bekjendtskab med denne brogede Blanding, da en heel
Deel Personer gjorde Humboldt deres Opvartning, forestillede den
ene efter den anden af General-Gouverneuren. Først kom Stadens
Borgemester og Kjøbmandslaugets Oldermænd, der efter russisk Skik,
bevidnede deres Ærbødighed, dog ikke som sædvanligt ved Salt og
Brød, men ved Gaver af Frugter, saasom Viindruer, Blommer,
Pærer og Æbler, samt Kager og Salt. Derpaa kom de Adelige,
Garnisonens Officerer, og saa Deputerede fra Armeniere, Persere,
Hinduer, Tartarer o. s. v.

Armenierne ere som ovenmeldt de talrigste blandt Astrakans
asiatiske Beboere. Ved Humboldts Nærværelse bare de endnu for
størstedelen deres Nationaldragt, men denne have de som sagt, idet
Hele taget senere ombyttet med Klæder af europæisk Snit. Perserne
vare næsten Alle høie og smækkre Folk, med smalle Ansigter og sort
Skjæg. De bare to Kaftaner over hinanden, der fortil vare aabne
og sammenholdtes med et Belte; den underste var af blomstret Sirts,
og den yderste af eensfarvet Tøi, almindeligviis blaat Klæde:
Ærmerne vare lange, de underste tætsluttende, de yderste opsplittede,
og som oftest løst nedhængende; deres Fodtøi bestod af brogede uldne
Sokker og Lædertøfler, og paa Hovedet havde de høie Peltshuer.
Hinduerne som dengang kun i ringe Tal vare tilstede og af hvilke
Ingen nu findes bosatte i Astrakan, vare ligeledes høie og magre
Folk i lange hvide Kaftaner og med hvide Turbaner; Tartarerne var
ikke forskjellige fra de øvrige i Rusland boende. De udgjøre hovedsageligt 
Befolkningen, thi Kosakkerne fra Stanitzerne paa Veien til
Astrakan, samt Kalmukerne og Kirgiserne fra Steppen, sees vel hyppigt 
paa Gaderne, men komme kun midlertidigt til Byen, ligesom
de øvrige ovennævnte Asiatere.

Astrakan ligger paa Nordsiden af en Øe i Wolga og har sin
største Udstrækning fra Øst til Vest. Den deles i Fæstningen (Kreml)
den hvide By (beloi Gorod) og Forstæderne eller Sloboderne. De
to førstnævnte ligge saa høit, at de ikke ere udsatte for at oversvømmes
af Wolga, hvilket derimod ikke er Tilfældet med Sloboderne. Kreml,
der tidligere tilligemed den hvide By var omgivet med en Muur,
er egentlig kun en rummelig Plads, paa hvilken Domkirken, et Kloster, 
Garnisonens Kaserner, og endeel Steenbygninger ligge; ogsaa i
Byen findes endeel Huse as sidstnævnte Slags, men de fleste 
Bygninger ere af Træ, og intetsteds ere Gaderne brolagte. I Sloboderne
findes kun lutter Træhuse. En af disse Forstæder, den gammelarmeniske, 
skilles fra Kreml ved en 1200 Favne lang Kanal, der
forener Wolga med dens nordostlige Løb Kutum, og som er til største
Fordeel ved Ud- og Indskibning af Varer, hvorfor den ogsaa, uagtet
den egentlig er anlagt af Regeringen, vedligeholdes og istandsættes
af Private. Der er langs med den plantet Piletræer, men de føre
paa Grund af den saltholdige Jordbund og Vinterstormene, kun et
kummerligt Liv.

En af de mærkeligste Bygninger i Astrakan er den store Domkirke 
Uspenskoi Sobor. Den blev bygget i Aaret 1696 af Metropolitan 
Samson, paa egen Bekostning, og er som de fleste russiske
Kirker, en fiirkantet Bygning, med fem, med Kors forsynede Kupler,
en større i Midten, og fire mindre paa Hjørnerne; Udførelsen er
dog her skeet efter en større Maalestok, end sædvanligt i Rusland.
Indvendigt er den rigt, men ikke smagfuldt decoreret, og paa Grund
af de tykke Mure, og de mægtige Piller, der bære Hovedkuplen, er
den ved sine forholdsmæssigt smaae, og for høit værende Vinduer,
temmelig mørk. Den eier mange Kostbarheder, blandt andre et meget
rigt forgyldt Mariebillede, en 98 Pund tung Døbefont af Sølv,
og en heel Mængde guldbroderede, med Perler besatte tildeels 
ældgamle Messesærker, og Erkebiskopshuer. Foruden denne Domkirke
findes i Astrakan 19 græske og 4 armeniske Kirker, hvilke sidste
staae under en særegen Biskop. Af tartariske Gudehuse eller Mescheds
gives der 16, de fleste af Træ og kun faa af Steen.

En af de interessanteste Bygninger i Astrakan er forøvrigt en
lille afsides liggende Kirke, som man mener fra Ivan den 4des Tid.
Dens aldeles mauriske Architectur, er oversaaet med en Mængde for
en Kunstner særdeles interessante Enkeltheder, men den er desværre
allerede forlængst forladt og benyttes som Varemagasin.

Astrakans Lazareth ligger paa en særegen Øe, 75 Werster fra
Wolgas Munding. Førend det anlagdes her, havde man allerede
paa forskjellige Steder, oprettet et saadant, men stedse været nødt
til at forlade det paa Grund af slet Beliggenhed, indtil endelig hiint
Sted blev fundet hensigtsmæssigt, i hvilken Henseende det fortælles,
at der er bleven fundet et gammelt Document, som viiste at Peter den
Store under sit Ophold i Astrakan, netop havde bestemt den 
omhandlede Øe, der efter flere uheldige Forsøg valgtes, til Plads for
et Lazareth.

Brolægning er som sagt en ukjendt Ting i Astrakan; Gaderne
ere sandede, ligesom hele dens Omegn. Om Sommeren ere de den
hele Dag igjennem næsten øde, paa Grund af den stærke Solhede,
der ofte stiger indtil 30° R. og derover, men man kan ikke let
tænke sig et livligere og mere malerisk Syn, end det der frembyder
sig, naar henimod Aften den hele By vaagner af sin Døs, de tomme
Gader fyldes, og Enhver iler ud for at nyde den friske kjølige
Aftenluft. I alle Døre vrimler det af Nysgjerrige, Forretningerne
begynde, Boutikerne fyldes med Kjøbere, i Gaderne, paa Broerne og
paa Quaierne bølger en blandet Menneskemasse af alle Racer, og
med de forskjelligste Tungemaal mellem hinanden; paa Kanalen færdes
Kaiker ladede med Frugt, Droschker, Calecher og Ryttere kappes med
hinanden i Hurtighed og Pyntelighed, kort den hele By erholder et
festligt Præg, der forbauser den Reisende og drager ham med sig.
Han finder paa en Maade her samlet, hvad han hidtil kun enkeltviis 
har seet og følt.

Ved Siden af en tartarisk Bolig, ligger en stor Bygning, som
Tiden har sværtet og hvis Spidsbuer, og halvt udslettede Figurer,
minde om Middelalderen. En europaisk Boutik udfolder sin Rigdom
af Varer ligeoverfor et Karavanserai; den prægtige Domkirke dækker
med sin Skygge en lille Moskee med dens Springvand; paa en
maurisk Balcon sees en Gruppe europæiske Damer, der minde om
Paris, medens en hvid Skygge glider hemmelighedsfuldt hen under
et gammelt Palais Buegange. Enhver Modsætning er her forenet,
og gaaer man fra det ene Qvarteer til det andet, saa har man
allevegne fra samlet en Mængde af de meest forskjelligartede 
Jagttagelser og Erindringer. Russerne ere ogsaa stolte af Astrakan, som
en By, der har en ganske anden Alder at opvise, end deres fleste
andre Byer, og hvor man ikke plages af den gamle Eensformighed
og systematiske Regelmæssighed, som man ellers møder allevegne
i Riget.

Paa Stadens høieste Punkt har man boret efter Vand, men
uagtet man borede til en Dybde af over 250 Alen, fik man dog
ikke Vand; derimod traf man paa Kulbrinte, der brændte i flere
Uger, og spredte et stærkt Lys.

Det astrakanske Clima er tørt og meget varmt. I over tre
Maaneder af Aaret falder Thermometret sjelden under 28° R. om
Dagen. Denne Hede der gjøres endnu føleligere ved den sandige
Jordbund, sløver Aand og Legeme, og forklarer tilstrækkeligt Beboernes
overordentlige Ladhed og Uvirksomhed. Som Følge af Luftens
Tørhed faaer imidlertid Atmosphæren ogsaa en Reenhed, der vilde
vække en Malers Beundring; samtlige Gjenstande erholde en varm
Tone og en Skarphed i Linierne, der minder om Italien. En stor
Plage saavel for de Indfødte som for de Fremmede, er den Mængde
Myg og andre Insecter, der paa mange Tider af Aaret fylde Luften.
Alle Forholdsregler imod dem udrette intet; forgjeves omgiver man
sig om Natten med Flor, forgjeves beqvemmer man sig om Dagen
til et fuldlomment Mørke, deres Angreb lade sig ikke afparere, og
der er intet andet for, end taalmodig at finde sig i Ondet.

Ingen Stad i det østlige Europa har spillet en saa vigtig
Rolle i Handelsforholdene med Asien, som Astrakan i sin Tid.
Beliggende ved Mundingen af den største seilbare europæiske Flod,
stod den i Forbindelse med det Indre af Rusland, ved det Caspiske
Hav med Turkmenien og Persiens nordlige Egne, samt ved Don med
Sydrusland og Kyststrækningerne ved det Asowske og Sorte Hav.
Med slige Kilder til Rigdom, maatte Astrakan naturligt blive en af
Hovedpladsene for den indiske Handel i Middelalderen, førend endnu
Søveien til Ostindien var funden. Henimod Midten af det 13de
Aarhundrede, efter at Riget Kaptschah var grundet, udviklede sig
den indiske Handel paa det Caspiske Hav, hvilken forøvrigt ikke synes
at have været ganske fremmed for Petschenegrene, Tartarernes 
Forgængene paa Krim. Astrakan paa den ene Side, og Soldaia ved
det Sorte Hav paa den anden Side, blev Tartarernes tvende store
Hovedpladse, og ved Karavaner der droge langs Wolga og Kuban,
tiltuskede de sig Asiens og Europas Producter. Fra Soldaia gik
de indiske Varer til Constantinopel, hvorfra de enten forsendtes til
Provindserne, eller hvor de opkjøbtes af Kjøbmænd fra alle Europas
Egne. Senere, henimod 1280, da Genueserne kom i Besiddelse af
de krimske Kystpunkter, mistede Soldaia sin Betydning, og Kaffa
blev den meest blomstrende Handelstad i disse Egne. Handelsforholdene 
med Indien fik paa denne Tid forøget Vigtighed, navnlig
da Genueserne efter at Riget Kaptschak var bleven opløst under
Hadschi Dewlet Girei, bleve Herrer i Tana ved Don. Den hele Handel
med Kryderier, Apothekervarer, Silketøier og andre orientalske 
Producter kom snart i Hænderne paa disse driftige og uforfærdede
italienske Kjøbmænd, hvis Forbindelser udstrakte sig over det Caspiske
Hav, og den persiske Havbugt til Indien.

Men snart brød en ny Storm løs, frygteligere end nogen af
de tidligere, der havde rystet Orienten. I Aaret 1453 indtog
Muhamed den 2den Constantinopel, og 20 Aar senere faldt samtlige
genuesiske Colonier i Tyrkernes Hænder. Forgjeves søgte Venetianerne 
at tilrive sig Handelen paa Levanten, deres Bestræbelser
forbleve frugtesløse, og Forbudet mod fri Skibsfart gjennem 
Dardanellerne blev definitivt udtalt, og spærrede det Sorte Hav. De
gamle Forbindelsesveie mellem Asien og Europa bleve saaledes lukkede 
og i flere Aar maatte Europa saa godt som aldeles savne
Orientens kostbare Producter; da de imidlertid søgtes begjerligt, og
betaltes dyrt, fandt Kjøbmændene en anden Vei og Smyrna blev nu
Stedet for Mellemhandelen. Men denne Stads Beliggenhed erstattede
ingenlunde Tabet ved en lang og kostbar Transport tillands, og
Handelen med Indien havde indtil den Tid, da Vasco da Gama fandt
Søveien, ikke stort at betyde.

Smyrna hævdede imidlertid sit Monopol paa den orientalske
Handel i 250 Aar, og indtil Midten af det 17de Aarhundrede var
Persien Mellemstedet for de indiske Producter, som didbragtes ad den
persiske Havbugt, samt over Afghanistan og Beludschistan. Disse
Producter bleve deels forbrugte i Landet selv, og Resten gik deels
over Bagdad og Erzerum til Smyrna, og deels over det Caspiske
Hav og Georgien ind i Rusland.

Paa Grund af denne store Handelsomvæltning, mistede alle de
sydlige russiske Provindser deres Betydning for Trafiken mellem
Asien og Europa. Da de store Mellemstationer Kaffa og Tana vare
tilintetgjorte, bleve alle de Forbindelsesveie som førte derhen, forladte.
De store Karavaner ved Wolga og Kuban forsvandt, Seiladsen paa
det Caspiske Hav holdt saa godt som aldeles op, og Astrakan blev
udelukkende indskrænket til Localhandelen og Samqvem med de 
tilstødende Lande.

Hundrede Aar efter Constantinopels Indtagelse, plantede Ivan
den Skrækkelige sit Banner ved det Caspiske Havs Kyster, og den
gyldne Hordes gamle Hovedstad kom under moscovitisk Herredømme.
Fra den Tid af have Historieskriverne kun Ulykke paa Ulykke, Feil
paa Feil at berette, og i de sidste tvende Sekler ere Astrakans 
Aarbøger, der ellers vare saa rige paa Beretninger om Fremblomstren
og Velstand, næsten aldeles stumme. Det lader dog til at Astrakan,
under Ivan den 4de og hans Efterfølgere, fremdeles leverede persiske
og endeel mellemasiatiske Producter.

Et engelsk Compagni forsøgte endog over det Caspiske Hav at
knytte en Forbindelse med Persien og Turkmenien, men dets Bestræbelser 
mislykkedes aldeles, og senere berøvede hollandske og engelske
Handelsforetagender i den persiske Havbugt Astrakan ethvert Haab
om atter at knytte sine gamle Forbindelser. Fra dette Øieblik af
blev Seiladsen paa det Caspiske Hav aldeles opgiven, og de faa
asiatiske Producter, som Rusland ikke kunde undvære, kom til det ad
en ligesaa farlig som kostbar Vei tillands. Da henimod Midten af
det 17de Aarhundrede Alexis Michaelowitsch besteg Thronen, var
Søveien til Persien næsten bleven til et Problem.

Denne Fyrste tilkommer imidlertid Æren for at Rusland atter
gjorde Forsøg paa at sætte sig i Forbindelse med Persien over det
Caspiske Hav. I Aaret 1660 blev der under Ledning af hollandske
Sømænd i Astrakan udrustet en Expedition, der skulde befare det
Caspiske Hav, men Kosakopstanden under Stenka Razin forpurrede
den. Atter faldt Sagerne tilbage i den gamle Tilstand, og førend
under Peter den Store, forekom Intet, der indvirkede paa disse
Egnes Handelshistorie; men under ham blev den asiatiske Handel
ikke glemt. Han henvendte hele sin Opmærksomhed, og hele sin
Aands Energi paa Orienten. Besjelet af den Idee, at lede den
indiske Handel gjennem sine Stater, drog han selv til Astrakan,
undersøgte Wolgas Mundinger, betegnede Pladsen for en Quarantaineanstalt, 
og lod det Caspiske Havs Kyster opmaale af Hollændere,
indtil de politiske Forhold kunde tillade ham med Vaabenmagt at
grundlægge Kolonier paa det persiske Kystland. Russernes Seierstog
hiinsides Kaukasus havde imidlertid endnu ingen commercielle Følger;
thi Centralasien bibeholdt sine Forbindelser med Europa over Smyrna
og ad det indiske Hav, og efter Czar Peters Død opgav ogsaa Rusland
alle sine Fordringer paa det Caspiske Havs Sydkyst, hvor det for
fuldt Alvor havde tænkt paa at begrunde sit Herredømme.

Ruslands Udvidelse i Syd til Kuban og Terek, og i Øst til
Ural, bar dog nogen Frugt. Ved Veisikkerheden til Georgien tiltog
den persiske Handel noget; med de persiske og indiske Kjøbmænd,
saae Astrakan atter Karavaner fra Chiwa og Buchara, det Caspiske
Havs østlige og vestlige Kyster bleve atter besøgte af Skibe, og de
talrige Nomadehorder paa Stepperne langs Wolga og Kuma bidroge
ikke lidet til en livlig Tuskhandel mellem Rusland og de transkaukasiske 
Lande. Under Katharina den 2den viste Russerne sig anden
Gang ved det Caspiske Hav, hiinsides Kaukasus, men først under
Alexander fik de fast Fod der. I Besiddelse af den store Landstrækning, 
der paa den ene Side berører det Caspiske og paa den
anden det Sorte Hav, havde Rusland nu alle mulige Midler til sin
Raadighed for til sin Fordeel at udvikle Tuskhandelen mellem Europa
og de fleste vestasiatiske Lande. Ad det Caspiske Hav og Wolga
kunde det tilføre sine indre Provindser alle persiske Producter; og
det kunde drage den hele Transithandel fra de tydske Messestæder og
fra Donau til sig. I Begyndelsen syntes ogsaa den russiske Regering 
at ville begunstige disse store Handelsforhold, men det varede
ikke længe inden den opgav disse liberale Anskuelser, og slog ind
paa Indskrænkningernes og Prohibitivsystemets Vei. I Begyndelsen
af Alexander den 1stes Regering bestode endnu de gamle 
Handelsforbindelser med Persien, og i Masanderan opkjøbte Russerne 
fortrinlige Bomuldstøier til billige Priser. Kjøbmændene betalte 
dengang i Ducater, den eneste courante Mynt paa alle Markeder, men
i 1812 og 13 blev det forbuden at udføre Ducater, og Perserne
for hvem Sølvpenge ikke havde nogen Værdi, leverede ikke mere
Varer. De engelske Kjøbmænd, rede til at benytte enhver Fordeel,
besøgte strax Markedet i Masanderan, og bragte de billige persiske
Bomuldstøier til Europa. I Begyndelsen betalte ogsaa de med Ducater;
men snart tuskede de med saadanne Varer, der vare søgte i Persien.
Opskræmmet af sin Ligegyldighed ved den engelske Handels Tillagen,
hævede den russiske Regering atter Ducatforbudet, men for seent,
Ondet var skeet. Denne følelige Lære bar imidlertid ingen Frugter.
For at begunstige et eneste Manufactur i Moskwa, blev alt fremmed
i Transithandel gjennem Rusland gaaende persisk Fløiel belagt med
en saa høi Told, at det kom et Forbud nær, og fra det Øieblik
optraadte denne i Mellemhandelen med Persien særdeles betydelige
Varesort aldeles ikke mere.

I 1821 syntes den russiske Regering at komme til en bedre
Erkjendelse, og tilstod de europæiske Varer fri Indførsel i de 
georgiske Havne, og fra dette Øieblik udviklede en overordentlig livlig
Transithandel sig, mellem Tyrkiet, Persien og de store tydske Messestæder 
over Radziwilow, Odessa, Redut Kaleh og Tiflis. Denne nye
Forbindelseslinie, der vakte glimrende Forhaabninger, var imidlertid
kun af kort Varighed; ti Aar senere tilintetgjorde Rusland alle
disse herlige Handelselementer, det spærrede de transkaukasiske 
Provindser for europæiske Producter, og fremkaldte derved i sin Nærhed
den mægtige Handelskoloni i Trapezunt, der snart, tit Stade for
Handelspladsene ved den persiske Havbugt, blev Persiens Hovedhavn,
og Lossepladsen for en Mængde engelske Varer; da nu Veien over
Trapezunt engang var aabnet, saa mistede ogsaa Rusland den Handel
med Droguerier og Farvestoffer, som det hidtil trods alle Hindringer
var vedblevet at være i Besiddelse af.

Men omendskjønt Persiens og Tyrkiets Handlende forlode deres
Handelsveie, for andetsteds at finde Afsætning og Hjelpekilder, saa
vedblev dog Rusland stedse at udvide sit Prohibitivsystem. Ja det
udstedte endog Forbud mod de simple Pottemagervarer, der fra Chiwa
og Bochara i store Masser forsendtes til Astrakan og opkjøbtes af
Kalmuker og Tartarer. Under Herredømmet af disse ulykkelige 
Forholdsregler, mistede endelig denne, sine Karavaner og sine 
Handelsfartøier berøvede Stad, ethvert Minde om sin forhenværende Storhed,
og dens Velstands Bygning styrtede sammen, under Centralbestyrelsens
prohibitive Systems ubarmhjertige Slag, og der findes nu neppe
en halv Snees Kjøbmænd af første Rang, og ikke mere, end i det
høieste 8 Handelsskibe i Fart. Rusland vil dog aldrig bringe det
dertil, at Muhamedanerne i den sydlige Deel af Riget tage russiske
Varer, istedetfor asiatiske, der i en saa høi Grad stemme med deres
Sædvaner og Levemaade. Fremblomstringen af den engelske Handel
i Vestasien er en Kjendsgjerning, og Rusland kan ikke mere standse
den. Kunde end i mange Henseender de russiske Varer concurrere
med de engelske, saa vilde dog Rigets Prohibitivsystem og 
Transithandelens Tilintetgjørelse i og for sig være tilstrækkelig til at 
berøve Landet al Udførsel paa det Caspiske Hav, thi Asiens Beboere søge
altid fortrinsviis de Handelsforholde, der yde dem et deres 
Fornødenheder tilsvarende Æquivalent.

Af det Anførte vil det være noksom klart, hvilken uhyre Feil
Rusland har begaaet, ved at tilintetgjøre Transithandelen, og ved at
paanøde de transkaukasiske Provindser sine egne Producter. Det er
umuligt for Rusland, med sit nærværende Toldsystem at concurrere
med nogensomhelst anden Stat, der enten driver nogen directe Handel,
eller begunstiger Mellemhandelen, hvilket f. Ex. er Tilfældet med
Tyrkiet, og en Virksomhed, der kunde lade russiske Undersaatter 
tilflyde umaadelige Fordele, og aabne Regeringen en uberegnelig 
Indflydelse paa asiatiske Tilstande, bliver paa Grund af en falsk 
Handelspolitik, aldeles upaaagtet og ubenyttet. Det er bekjendt hvilke store
Forhaabninger Peter den Store knyttede til det Sorte og det Caspiske Hav, 
samt til de transkaukasiske Lande, og det ligger nu klart
for Dagen, hvor lidet disse Forhaabninger, idetmindste i visse 
Retninger, ere blevne opfyldte. Man kunde nu opkaste det Spørgsmaal, 
om det dog alligevel ikke var muligt for Rusland, atter at
bringe den indiske Handel ind paa dens gamle Vei, men dette Spørgsmaal 
maa vel ubetinget besvares benægtende, naar der tages Hensyn
til Skibsfartens umaadelige Fremskridt, den paa Euphrat etablerede
Dampbaadsfart, samt de forholdsviis lavere Fragter, og det maa
derfor ansees for aldeles afgjort, at Rusland ikke har fjerneste Udsigt
til atter at kunne drage den indiske Handel over sine Enemærker.
Rusland grændser til China, og har i lang Tid havt sikkre og regelmæssige 
Handelsforbindelser med det himmelske Rige, og dog sælge
Englænderne med Fordeel i Odessa, den Thee, som de have ført om
det gode Haabs Forbjerg. Indien er endnu ugunstigere stillet til
Rusland, end China. Bemægtigede Russerne sig Aratsøen, saa kunde
de let paa Sir og Amu trænge frem til Bokhara og Samarkand.
Det var en af Peter den Stores Planer, men de gjentagne og stedse
frugtesløse Forsøg bevise at Erobringer ikke ere saa lette i disse
Egne, og at vor Tids Armeer ikke ustraffet kunne drage gjennem
Kirgisernes og Turkmenernes Stepper. Hvor var det muligt over
Bokhara og Persien at etablerere saa regelmæssige og billige
Handelsforbindelser med Indien, som dem, der finde Sted tilsøes?
Peter den Stores Ideer ere følgelig ganske blevne til Hjernespind.

Astrakans Handel er altsaa aldeles ødelagt, og, som en naturlig
Følge deraf, ogsaa dens<sp> Skibsfart</sp> paa det Caspiske Hav. Enkelte
Fartøier ere imidlertid endnu deels hjemmehørende i Astrakan og
deels i Fart paa denne By andetsteds fra. Man pleier at inddele
samtlige hidhenhørende Fartøier i 5 Classer: 1) de, der uden
Forskjel besøge alle Havne ved det Caspiske Hav; 2) de, der alene
fare i Nærheden af Astrakan; 3) de, der beseile Wolgas Mundinger
fra Astrakan til Havet; 4) Flodfartøierne, der aldrig forlade Wolga;
og 5) Fartøier fra persiske Havne. De første kaldes med det hollandske 
Navn Schkouter, og ere i det Hele taget byggede som plumpe
hollandske Kuffer, af gammelt, daarligt Træ, der har hørt til gamle
Skibe, som fordetmeste indkjøbes i Nischne-Nowgorod; de ere slet
bemandede, thi der maa spares paa alle Maader, og der er som
oven antydet, al Grund til at antage, at den længere Koffardifart
aldeles ophører, om den ikke allerede er ophørt. Det eneste, der
endnu kan yde Skibsrhederne nogen Fordeel, er Transporten af
Munition til de forskjellige militaire Pladse ved det Caspiske Hav,
men ogsaa i denne Henseende er Regeringen nidkjær paa sin Maade,
idet den efterhaanden har anskaffet egne Fartøier til dette Øiemed.

Fartøierne af anden Klasse ere bekjendte under Navnet Raschschiwa; 
de ere kun lidet forskjellige fra Schkouterne, og deles i
Mangischlaks og Aslams, af hvilke hine tidligere brugtes til 
Transport af Karavanvarerne fra Chiwa og Bokhara, og disse til en
mere indstrænket Kysttransport. De føres og bemandes næsten 
udelukkende af Tartarer, og befinde sig i det Hele taget i en Tilstand,
der er langt bedre end Schkouternes, hvortil kommer at de 
sjeldent ere udsatte for Skibbrud, eftersom de aldrig fjerne sig langt
fra Land.

Fartøierne ved Mundingerne have deels Dæk, og deels ikke, og
bruges fordetmeste som Lossefartøier. Wolgabaadene, der befare
Wolga ligetil Nischnoi-Nowgorod ankomme til Astrakan paa bestemte
Tider, nemlig i Mai, Juli og September. En Dampbaad gaaer
regelmæssig een Gang om Aaret derhen, og bruger til Henreisen 40
til 50 Dage, men til Tilbagereisen 15 Dage. Seiladsen paa Wolga
bliver efter det almindelige Udsagn vanskeligere Aar for Aar, og
det synes virkelig ogsaa, som om Wolga stadigt bliver mindre og
mindre vandriig.

At<sp> Industrien</sp> i disse Egne ogsaa har maattet dele Skjebne med
Handelen og Skibsfarten er naturligt, og om man end i Astrakan
træffer paa enkelte industrielle Foretagender, f. Ex. Farverier, der
synes at hæve fig over det Almindelige, saa kan deraf dog ikke drages 
nogensomhelst Slutning til Muligheden af et almindeligt Opsving.
Byens og dens Omegns fornemste Næringskilder ere<sp> Fiskerierne</sp>.
Disse ere enten Privatmænds eller Kronens Eiendom, og da, som
allerede tidligere omtalt, bortforpagtede, eller ogsaa ere de fælles for
Alle. De rigeste Fiskegrunde tilhøre Fyrsterne Kurakin, Jussupoff.
Besborodko o. A. Robbefangsten i det Caspiske Hav er fri, ligesom
ogsaa i det Hele taget Fiskefangsten ved Øen Tschetschenze, hvor en
Mængde Fiskere boe, og hvor der findes mange Anstalter til Fiskens
Tilberedning, saasom Røghuse, Tørresteder o. s. v. Her fiskes hele
Aaret rundt, og navnlig fanges der Stør, Lax og Karper.

<sp>Utschuger</sp> og<sp> Watager</sp> ere Benævnelser, der vedrøre deels
Maaden at fiske paa og deels Fiskestedet. De første bestaae i et
Gjerde af Pæle, et Slags Fiskelaas, og ere stundom gjorte tætte ved
Gitter eller Fletværk. Under denne Laas opstilles en Indretning,
der paa Russisk kaldes Samoloff (egentlig „Selvfanger“), hvoraf der
gives tvende Slags. Den første bestaaer af Tønder eller Boyer, fra
hvilke flere Touge ere spændte i forskjellige Retninger ud i Floden;
ved disse Touge hænge en Mængde smaae Snører, hver med sin
Angel. Ved den anden Slags mangle Boyerne, og paa Snørerne
er det sat smaae Fiske til Madding. Fiskernes Arbeide bestaaer ikke
i Andet end at eftersee Snørerne, og at aftage de Fisk, der ere
blevne hængende. Den fangne Fisk bliver strax udtaget, renset og
tilberedt.

Da imidlertid Utschugerne tildeels hindre Fiskene fra at gaae
op ad Floden, og bevirke, at de bedste Fisk blive fangne nedenfor
dem, saa har Regeringen, der eier ovenfor liggende Fiskegrunde, i
den senere Tid forbudet dem, og det dermed forbundne Snørefiskeri;
dertil kommer, at den hele Methode er skadelig for Fiskeriet, eftersom
Erfaring har lært, at kun en af Hundrede af de Fisk, der bide paa,
blive hægende, hvorimod Resten saaret og beskadiget gaaer tabt.

Watagerne ere Huse eller rettere Huler i den høie Strandbred,
i hvilke Fisken tørres eller saltes. Foran Indgangen er der stedse
et Brædegulv, der er beskyttet mod Vinden ved en flettet Indhegning, 
her bliver Fisken parteret og undergaaer den første Tilberedning 
for at forsendes. Fra Watagerne fiskes udelukkende med Garn,
der stundom ere over halvanden hundrede Alen lange; det er imidlertid 
og saa forbudet at spærre den hele Flodbredde paa denne Maade.

Fisketiden indtræder tre Gange om Aaret, nemlig fra Marts
til Mai, ɔ: fra Isen gaaer op og til Flommen, hvilken Tid kaldes
Caviartiden, dernæst i Juli efter Flommen, og naar Fisken efter at
have leget, atter gaaer tilhavs; og endelig fra September til 
November, da der fiskes efter Bjeluger og Sewruger. Om Vinteren
fiskes paa Isen med Garn, ofte flere Mile tilsøes, hvorom der allerede
ved Uralfiskeriet er talt.

De astrakanske Fiskere dele Fiskene i tre Klasser: den første
omfatter Bjelugen, Sewrugen, og den egentlige Stør og kaldes
Rødfisk. Den anden bestaaer af Foreller, uægte Bjeluger, Sterletter,
Karper, Sudaker (en Slags Aborre), samt Maller, og kaldes Hvidfisk;
i tredie Klasse, alskens Smaafisk af mindre Værdi, der ialmindelighed 
saltes og forsendes til det Indre.

Fiskerierne staae under specielle Overopsynsbetjente, der meddele
de fornødne Fiskesedler, opnævne Oldermænd, paasee at Alt gaaer
ordentligt til, og modtage Fiskeriberetningerne. Et stort Antal Mennesker 
beskjeftiges aarligt ved denne vigtige Næringsgreen og Antallet
beløber sig ialmindelighed til henimod 9000. Størfangsten kan 
anslaaes til en Værdi af over 2 Mill. Rubler aarlig, men Omkostningene 
ere betydelige. Regjeringen skal have en aarlig Indtægt af
sine Fiskerier, paa over 800,000 Rubler Assignat.

Foruden Fisk fanges ogsaa i disse Egne en heel Mængde Robber
eller Sælhunde, men det er en Vedtægt ikke at dræbe nogen
af disse Dyr, før efter den 13de April. De fanges paa 5 
forskjellige Maader: om Sommeren jager man efter dem paa Øerne
eller fanger dem i Garn; om Vinteren slaaer man dem ihjel paa
Isen med Knipler og skyder dem, eller ogsaa lurer man paa dem ved
Huller i Isen og dræber dem naar de her komme op for at trække
Aande. Denne Jagt beskjeftiger omtrent halvtredie hundrede Mennesker.

Egnen omkring Astrakan er overordentlig tør og sandig, og
saagodtsom aldeles uskikket til Agerbrug; der dyrkes ogsaa kun hist
og her lidt Mais og lidt Byg. Det Korn der forbruges kommer
ad Wolga fra Gouvernementet Saratow, og da ikke alene Astrakan
og de af den afhængige Stæder, men ogsaa Guriew og dens Naboegn, 
samt Armeen ved Terck og tildeels ogsaa de transkaukasiske
Lande forsynes med Korn ad samme Vei, saa bliver Flodfarten derved 
temmelig livlig.

Er Kornavlen saaledes ikke af mindste Betydning i den omhandlede 
Egn, saa staaer<sp> Viinavlen</sp> derimod paa et forholdsviis
temmelig høit Trin, ihvorvel Druerne, paa Grund af at Viinstokken
for at kunne trives stedse maa vandes stærkt, ikke giver nogen videre
god Viin, eller idetmindste ikke nogen, der længe kan holde sig, 
hvorfor den ogsaa her altid drikkes ugjæret. De fleste Druer, der alle
ere saftige og skjønne, nydes imidlertid i frisk Tilstand, og de 
forsendes vidt og bredt. I Petersborg ere saaledes astrakanske Druer
at erholde den hele Vinter igjennem, og de maae aldrig mangle paa
et lækkert Bord. Maaden, hvorpaa man conserverer og forsender
dem, er meget simpel. De afskjæres inden de ere fuldmodne og lægges 
med største Forsigtighed, uden at stødes, i store Steenkrukker
eller Bojaner, med Mellemrummene udfyldte med Hirse, hvorpaa
Laaget gjøres saa lufttæt som muligt, hvilket skeer paa chinesisk 
Maneer ved Tilkitning, over hvilken der klistres Papiir. Paa denne
Maade kunne Druerne holde sig i et Par Aar.

Fra tidligere Dage, fra hine Perioder, da Handelen mere eller
mindre blomstrede i Astrakan, besidder den endeel interessante, skjønt
sørgelige Minder i sine Bazarer eller Khaner for de forskjellige 
Nationers Kjøbmænd, der her udfoldede deres Landes Varer og Producter. 
Man bemærker saaledes flere russiske, armeniske, persiske og
tartariske Bazarer, samt en indisk. De ere Alle byggede paa sædvanlig 
Maade, og bestaae af en fiirkantet Bygning, der indeholder
en Mængde, ved Siden af hinanden liggende Boutiker, og som har
en indre Gaard, til hvilken man kommer gjennem en Port. Den
persiske Bazar var en Steenbygning, i hvis anden Etage de Fleste
af de i Astrakan værende Persere, fordetmeste Kjøbmænd, boede.
Deres Antal beløb sig tidligere til henimod 500, næsten samtlige
ugifte, og fordetmeste Commissionairer for persiske Huse, navnlig i
Masanderan og Gilan. Det russiske Prohibitivsystem, der har 
tilintetgjort Astrakans Handel, har naturligviis ogsaa tvunget de 
fremmede Kjøbmænd til at forlade denne By; kun nogle Faa ere blevne
tilbage og disse hindres kun ved Armod fra at forlade deres 
Adoptivfædreland, hvor de kummerligt ernære sig ved Smaahandel. 
Forgjeves speider man i de fremmede Bazarer efter de kostbare persiske og
og indiske Varer, der tidligere fyldte dem og blændede Øiet med
deres Rigdom og Pragt. De ere øde og tomme, og kun med yderste
Møie er den Reisende istand til at opspore en eller anden af de
asiatiske Frembringelser, han saa gjerne gad medbringe, som et
Minde om de Egne, i hvis Nærhed han befinder sig. Perserne
havde ikke i Astrakan nogen egen Medsched, og benyttede kun sjeldent 
de talrige tartariske Medscheds, da de, som bekjendt, ere Tschiiter, 
eller ogsaa Ildtilbedere. Hansteen fortæller, at han fik Tilladelse
til at besøge et Bedehuus hos en persisk Kjøbmand. I en stor Stue
stod et Skab med flere Hylder, paa hvilke forskjellige Gudebilleder
af Bronze eller Kobber vare opstillede; Glasdørene for Skabet vare
aabne, og paa en Klap foran det stode flere Metalkar, i hvilke der
brændte Spiritus. Perserne opramsede deres Bønner, og fore i et
væk med Hænderne gjennem Spiritusflammen, for ligesom at rense
og hellige dem. Efter endt Ceremoni fik Hansteen Lov til at gaae
hen og see paa Gudebillederne, men røre ved dem maatte han ikke.

Et af de interessanteste Bekjendtskaber vore Reisende gjorde i
Astrakan var Perseren<sp> Mirza Abdulla Veziroffs</sp>. Denne Mand
havde været Vezir hos den persiske Schak, men havde været nødt
til at flygte fra Persien, paa Grund af at en af ham anstiftet 
Sammensværgelse, der havde til Hensigt at styrte Schaken fra Thronen,
var bleven opdaget. For nu at bevare Mindet om sin tidligere
Stilling destomere levende, lod han sig kalde Veziroff. Han var
nemlig i Astrakan bleven ansat ved det derværende Gymnasium som
Lærer i det persiske Sprog, ligesom han ogsaa hjalp en engelsk 
Missionair Glen med at oversætte Bibelen i det Persiske. Professor
Hansteen, der ligeledes gjorde hans Bekjendtskab nogle Uger senere
end Humboldt, beretter om ham, at han var en høi Mand af ægte
persisk Race, med skarpe Træk, mørke, fyrige Øine og en let Gang.
Paa Gaden bar han lette Trætøfler med høie lakerede Hæle og grønt
figureret Overlæder. Han satte altid sine Tøfler fra sig udenfor
Døren, thi han havde desforuden et Par Strømper eller Sokker af
tyndt, blødt lysegrønt Læder paa, og stode Tøflerne ikke udenfor, saa
var man vis paa at Mirza Abdulla ikte var indenfor. „Jeg bad
ham engang,“ fortæller Hansteen videre, „at han vilde skrive sit
Navn med persiske Bogstaver paa et Stykke Papiir og forære mig
det til Minde om den første Perser, hvis Bekjendtstab jeg paa min
Reise havde gjort. Han udbad sig mit Navn og jeg gav ham for
Nemheds Skyld et trykt Visitkort, paa hvilket der stod følgende:
<b>Chr. Hansteen, professeur de mathematique appliquée et d’astronomie
à l’université de Christiania.</b> Efter nogle Dages Forløb
bragte han mig to tætskrevne Quartblade, af hvilke det ene indeholdt
en med persisk Phantasi digtet, og med orientalske Blomster overlæsset 
Omskrivning af ovenanførte Ord, og det andet en ligesaa
overdreven og svulstig Tiltale til Alexander v. Humboldt, der kort
Tid iforveien havde været i Astrakan. Missionair Glen oversatte
dem, og de løde ordret saaledes:

<h2><small>I. (til Hansteen.)</small></h2>
„Den Ringeste blandt Tjenerne, Mirza Abdulla Veziroff, der
har sin Plads blandt Lærerne ved Astrakans Gymnasium, har paa
Forlangende af en af Verdens meest ophøiede og lærdeste Personer,
som er beskjeftiget med nøie at iagttage Dagens og Nattens Timer,
og at bestemme Vandrestjernernes Opgangstid og Sted — en af vor
Tidsalders første Stjernekyndige og Lærer i de mathematiske Videnskaber, 
udmærket ved Lærdom og Forstand, nemlig Christopher Hansteen, 
der har sin Plads blandt de Lærde ved Universitetet i den
hjerteaabnende By Christiania i Kongeriget Sverige, og som i 
Egenskab af en Reisende er kommen til Astrakan — for ham nedskrevet
dette Mindeblad den 15de Februar i Aaret 1830 af den christelige
Tidsregning.“

<h2><small>II. (til Humboldt.)</small></h2>
„Ærværdige Herre, af hvem, som ud af en Kilde, de ædleste
Dyder og Fuldkommenheder rinde, og hos hvem, som i et Skatkammer, 
Viisdommens og Kundskabens kosteligste Perler ere nedlagte,
vær overbeviist om, at om det end ei staaer i Deres ydmyge Tjeners
Magt, i Ord at udtrykke den Glæde og Fryd, der fyldte vore
Hjerter ved Deres Høiheds verdensoplysende Sols Opgang over
Astrakan, idet den i sig indbefatter Alt, hvad der er elskværdigt og
godt, saa vil dog Mindet om den Lykke, i hvis Besiddelse vor 
gunstige Skjebne idag har sat os, da vi viste os som Støvgran i 
Solglandsen af en af Verdens lærdeste Mænd, vor Tids Plato, og
saaledes udmærkedes blandt vore Lige ved Æren og Fornøielsen af
Eders Høiheds glædespredende Aasyn, og aldrig kunne udslettes eller
udviskes af Deres ydmyge Tjeners Hjertekammers Tavle.“

Mirza Abdulla viste Hansteen Conceptet til disse Mindeblade,
paa hvilket Linierne dannede meget krumme Cirkelbuer. Grunden
hertil er den, at Orientalerne, der sidde paa Divaner og ikke kjende
vore Stole og Borde, lægge Papiret, som de ville skrive paa, paa
det høire Knæ, og idet nu Haanden under Skrivningen bevæger sig
fremad fra høire til venstre, dreies Papiret i modsat Retning, for
at det Punkt paa hvilket Pennen bevæger sig, stedse kan forblive
midt paa Knæet. I Reenskriften stode Ordene derimod i lige Linie.

Tæt ved den persiske Bazar ligger den indiske, der er bygget
af Træ. De i Astrakan boende Hinduer have aldrig været ret
mange, men i den sidste Tid ere de med Handelen aldeles forsvundne
derfra. Paa den Tid da Humboldt besøgte Astrakan, fandtes der
endnu nogle, og han og hans Reiseselskab havde Anledning til at lære
dem noget nærmere at kjende. De vare fra Multan og beskjeftigede
sig deels med Handelen og deels med at laane Penge ud mod høie
Renter, ofte indtil 36 pCt., hvorved de havde erhvervet sig store
Rigdomme, saameget mere som de levede tarveligt og vare ugifte.
Med kalmukiske Fruentimmer indgik de imidlertid som oftest Forbindelser, 
og de derved fremkomne Børn ere i flere Henseender mærkelige. 
De have en Typus, der kommer den europæiske temmelig nær,
idet de hverken have Kalmukernes skjeve Øine eller Hinduernes
Bronzefarve, ligesom der heller ikke i deres Charakteer og deres
Sædvaner er Noget, der minder om deres dobbelte Herkomst. Midt
iblandt den apathiske og lade Befolkning, mellem hvilken disse 
Mestizer leve, vise de i al deres Færd en nordisk Stammes Dristighed
og Bestemthed. De skye intet Arbeide, hvor møisommeligt det end
er. En hvid bredskygget tilspidset Filthat, en høi Væxt, og et
livligt Physiognomi, give dem stor Lighed med de spanske 
Muulæseldrivere.

Medens Armenierne i Astrakan af de fleste Reisende skildres
som temmelig charakteerløse, roses Hinduerne for deres Godmodighed,
Oprigtighed og Ærlighed. Ogsaa de boede i deres Bazar, hvor de
tillige holdt deres Gudstjeneste, hvilken vore Reisende sik Anledning
til at overvære. Den holdtes i et lavt, ikke videre stort Værelse
med 2 Fag Vinduer, ligeoverfor Indgangen. Med Undtagelse af
et lille Rum ved Døren, havde det et forhøiet Gulv, der var 
belagt med Tepper. I Hjørnet tilhøire af det ene Vindue, stod et
med Silketøi behængt Bord, og paa dette var Pagoden, et omtrent
1½ Fod langt og bredt Fodstykke, med en terrasseformig Throne,
og en af fire rødmalede Træsøiler baaren Baldakin. Paa, og ved
Siden af Thronen stode Gudebillederne, uformelige Menneskefigurer,
6—12 Tommer høie, af Kobber og forgyldte, og tildeels behængte
med blaae og røde Kaaber, ligesom Børnedukker. Foran dem laae
Seligran, en sort uformelig Steen, omtrent 2 Tommer høi og 4
Tommer lang, der forestiller den legemliggjorte Vischnu, og som 
bemales hver Gang Gudstjenesten begynder. Friske Blomster prydede
den øvrige Deel af Bordet. I Vinduet stod en stor Lampe med
tvende Væger, der stedse holdes tændte.

Braminen var beskjeftiget med at bemale Seligranen, da de 
Reisende traadte ind. Han havde Ansigtet vendt mod Pagoden og 
vedblev sin Forretning uden at lade sig forstyrre. Bag ved ham stod
en anden Præst ligeledes vendt mod Pagoden, og ved dennes høire
Side en tredie, med Ansigtet vendt mod Vinduerne; den anden
havde et Bækken i hver Haand, og den tredie havde med den høire
fat i en Snor, der førte til et Par Klokker, der hængte oppe paa
Væggen. Omkring disse Præster, i passende Afstand, stode paa bare
Fødder de øvrige Hinduer, omtrent 30 i Tallet, og blandt dem
havde ogsaa Humboldt og hans Ledsagere taget Plads. Efter at
den første Bramin var bleven færdig med sin Forretning, lagde han
Seligranen hen foran sig, fyldte en Muslingeskal af en tilhøire
staaende Skaal med Vand, greb derpaa med den Venstre en Klokke
og ringede, medens han med den Høire bevægede Muslingeskallen i
Kredse omkring Gudebillederne, og fra Tid til anden atter heldte
Vand i Skaalen, indtil Skallen igjen var tom. Derpaa istemte han
tilligemed de to andre Præster en monoton Sang, hvorhos han i et
væk ringede, medens den ene Præst flog Bækkenerne sammen og den
anden kimede med Klokkerne, hvilket naturligviis frembragte temmelig
megen Allarm i det lille Værelse. Denne monotone Sang varede
en Stund, og da den var færdig, tog Braminen noget Brød, spiste
det, og øste derpaa med en temmelig stor Skee noget Vand af Skaalen, 
smagte paa det, og gav det til de tvende andre Præster og de
tilstedeværende Hinduer at smage. Derpaa tog han en Armstage med
5 smaae Voxlys, tændte dem ved Lampen og rakte den hen til hver
af Hinduerne, som andægtigt varmede deres Hænder en Tidlang over
Lysene, og derpaa berørte deres Øine med dem. Hermed endte 
Ceremonien, der ikke er uden en vis Lighed med Ceremonierne ved den
catholske Ritus.

En anden Reisende, Franskmanden Hommaire de Hell, beretter
Følgende om sit Besøg i en lignende Bedestue, hvilken Beretning,
for Sammenligningens Skyld, turde være af Interesse. „Man førte
os,“ siger han, „strax ved vor Ankomst til Astrakan, til en indisk
Bramins Huus, hvor vi skulde bivaane en Aftengudstjeneste. Vi
modtoges af denne paa det Høfligste og meest Forekommende; det
Værelse vi førtes ind i, laae mod Vest, og havde istedetfor Meubler,
kun store Divaner paa tyrkisk Viis. Det Eneste, der tiltrak sig vor
Opmærksomhed var et lille, i Muren anbragt Kapel, ved hvilket
tvende Præster allerede stode. Den Ene af dem saae uafladeligt mod
Vest, og fulgte med Andagt den nedgaaende Sol. De vare alle Tre
klædte i lange brune Klædebon, over hvilke der hang et hvidt Skjerf
paatvers, hvis tvende Ender slæbte paa Gulvet; en folderig Turban
af hvidt Musselin omsluttede de bronzefarvede Ansigter med deres
antike Profiler. Braminen, der var mindre andægtig end de andre,
smilede i et væk til os, idet han bevægede en uhyre persisk Vifte
frem og tilbage mod os. Imidlertid gik Solen ned, og dens 
fuldkomne Forsvinden tilkjendegaves ved en skarp Tone i en Concha.
Flere Kjerter bleve nu antændte, og hensatte for et Billede i 
Kapellet. En af Præsterne var imidlertid beskjeftiget med at afvaske
nogle bizart formede Kar, syldte dem med Renselsesvand, og kastede
sig andagtsfuldt ned paa Knæ. En stor mørk Steen syntes især at
være Gjenstanden for hans Tilbedelse. Efter Braminens Forklaring
havde en berømt Helgens Sjæl, træt af Verden og Menneskene, iført
sig denne mystiske Skikkelse, og derfor er denne Steen en hellig
Gjenstand, hvis Beskuelse alene kan være undergjørende. Braminen
tog nu ogsaa Deel i Gudstjenesten, og kom, efter i længere Tid at
have holdt stille Bøn, en heel Deel vellugtende Sager paa et 
Røgelsekar, hvorved Værelset indhylledes i en Røgskye, gjennem hvilken
alle Gjenstande saaes i ubestemte og hemmelighedsfulde Omrids.
Den stærke Duft, i Forbindelse med den trykkende Varme, og det
sælsomme i den Scene, vi vare Vidner til, virkede saa levende paa
os, at vi snart ikke mere kunde skjelne det Sande fra det Phantastiske. 
Vor halvt ekstatiske Tilstand passede forøvrigt særdeles godt,
til Præsternes Stemning. Deres religieuse Enthusiasme nøiedes
snart ikke længere med intetsigende Nedknælen; hidtil var Alt 
foregaaet under dyb Taushed, men paa et givet Tegn fremsagde de to
foran Stenen knælende Præster i dybe Gutturaltoner, en Bøn, 
medens en tredie blev staaende opreist nogle Skridt fra Kapellet med
Armene korslagte over Brystet, og gav af og til nogle gjennemtrængende 
Stød i en Pibe. Nok en Præst, der havde en Concha,
steeg op paa Divanen, og forenede sin Stemme med de Øvriges.
Sangen bliver stedse raskere og raskere, og Tonerne tydeligere og
tydeligere. Øinene funkle, Lemmerne blive stive, Conchaen lyder,
Klokken klinger, og nu begynder et saa sælsomt, et saa infernalsk
Charivari, en saa burlesk, en saa vild Larm, at man fristes til at
antage, at alle disse Mennesker ere besatte af den Onde. Deres
Stillinger og deres rasende Fagter minde mere om en Djævlebesværgelse 
end om en Bøn. Vore Følelser vare ubeskrivelige; det var en
Blanding af Forbauselse, Nysgjerrighed, Modbydelighed og 
Ængstelse. Havde Udmattelse ikke tvunget Deeltagerne i denne 
Helvedesscene til efter ti Minutters Forløb at holde op, saa troer jeg ikke
at det havde været muligt at blive der længere. Jeg har i 
Constantinopel seet de dreiende og hylende Dervisher, det er noget 
Bizart og Forfærdeligt, der kun lader sig sammenligne med 
Middelalderens St. Veitsdandse. Kalmukernes religieuse Musik staaer i en
vis Harmoni med disse den menneskelige Aands Forvildelser; men
denne indiske Cultus synes at ville overgaae alle andre Religioner i
Udskeielser og Vanvid.

Da den afskyelige Concert var forbi, tog Braminen en Haandfuld 
gule Blomster, der lignede vore Solsikker, dyppede dem i 
Gangesvand, og gav hver af os en af dem. Derpaa æltede han et lille
Stykke Deig mellem Fingrene, gav det en symbolsk Form, stak deri
syv tændte Smaalys, svingede det i alle Retninger foran Kapellet,
og udførte derpaa, vendt mod os, den samme Ceremoni. Endelig
tog han en lille hvid Muslingeskal, som hidtil havde ligget paa den
hellige Steen, fyldte den med Gangesvand, og bestænkede os dermed.
Imidlertid satte Præsterne nogle Forfriskninger af Frugt og Kage
frem paa et lille Bord, hvilket Braminen derpaa bød os med stor
Høflighed og Velvillie, og dermed endte en Scene, der er ligesaa
vanskelig at beskrive, som nogensinde at glemme.“

I den omhandlede Bazars Gaard fandtes endeel andre Træbygninger, 
samt en lille Have, med Blomster, der brugtes til at
pynte Bedestuen med. Ved Siden af Træbygningen var der anbragt
et Bislag, ovenpaa hvilket der sad en<sp> Fakir</sp>, paa Hug, paa et
med Huller forsynet Gulv, med Armene støttede paa Knæerne og
med langt hvidt Skjæg, der naaede ned til Gulvet. Han var ganske
nøgen, kun løseligt bedækket med et Faareskind, og saaledes havde
han siddet i 15 Aar, uden at have rørt sig af Stedet, hverken
Sommer eller Vinter, om end Heden var nok saa trykkende, eller
Kulden nok saa stærk. Han var gammel og blind, og havde tommelange 
Negle; de øvrige Hinduer sørgede for at han kunde opholde
Livet; Penge tog han ikke imod, men derimod holdt han nok af en
Priis Tobak.

Hansteen omtaler en anden Fakir, som han saae under sit Ophold 
i Astrakan. „Vi havde,“ siger han, „hørt, at der paa et af
Torvene, i et aabent Skuur allerede i mange Aar havde ligget en
indisk Fakir, og vi fik Lyst til at see ham. En Arbeidsmand førte
os derhen, og vi saae i Førstningen intet Andet end et skident Skind,
der laae paa Gulvet; men efter at vor Ledsager havde givet en
Lyd fra sig, formodentlig Fakirens Navn, saae vi til vor største
Forbauselse Skindet at bevæge sig, og en menneskelig Skikkelse at
vise sig under det, hvilken efterhaanden antog en siddende Stilling.
Med udstrakte Arme hævede den Skindet iveiret og gloede paa os
med et Par vilde Øine, røde af underløbet Blod. Hans Hudfarve
var næsten kaffebruun, deels af Smuds, og deels paa Grund af
Racen. Man havde sagt os, at den største Nydelse vi kunde 
forskaffe ham, var at give ham Snuus, og vi gave ham derfor et
Kræmmerhuus fuldt, hvilket han greb med største Begjærlighed, og
tog sig strax en dygtig Priis. Derpaa lagde han sig atter ned, stak
Hovedet mellem Benene, og skjulte sig under Skindet. Den bedste
Voltigeur skulde have ondt ved at bøie Ryggen, saa godt som han
gjorde. Den Stilling han laae i, maa forøvrigt have været meget
piinlig, langt piinligere, end den militaire Straf, at blive sluttet
krum, og det er blot ubegribeligt, hvorledes han, der i mange Aar
havde ligget saaledes, endnu kunde have Kraft nok i Rygmusklerne
til at rette sig, dersom man ikke vil antage, at Naturen dog af og
til gaaer over Optugtelsen. For ikke at qvæles under Skindet,
havde han gjort et Par Huller i det, ligeover det Sted hvor 
Hovedet laae, saa store, at han kunde stikke et Par Fingre derigjennem. 
Paa den Tid, da vi opholdt os i Astrakan, var det over 20
Graders Kulde, og Skuret var slet sammentømret og aabent paa
alle Kanter, det kunde i det allerhøieste have været anseet for et
passende Opholdssted for et eller andet vildt Peltsdyr. Indvaanerne
satte daglig en Krukke Vand ind til ham og tilkastede ham nogle
Stykker Brød, og een Gang hvert Aar gav man ham et Faareskind 
med Uld paa. Vi spurgte vor Ledsager, hvorlænge han havde
været saaledes, og fik til Svar, at han for 12 Aar siden var
kommen til Astrakan, og havde bestandig været forrykt. Han antog
saaledes, og vel ikke med Urette denne Stræben efter Hellighed, for
Galskab. Hvor meget Godt vilde ikke en saa fast Villie have kunnet 
udrette, ifald den havde vendt sig mod et fornuftigere Maal!“

Til de allerede i det foregaaende Kapitel meddeelte Notitser
om<sp> Armenierne</sp> i Astrakan, føie vi endnu følgende korte
Skildring af et Bal hos en riig armenisk Kjøbmand, som de 
Reisende bivaanede, efter et til Ære for dem foranstaltet prægtigt 
Festmaaltid. De forskjelligste Nationer bevægede sig her mellem 
hverandre; Europæeren, der ligner sig selv overalt, Armenieren med sin
Turban, Perseren i sin lange blaae Kaftan med opsplittede Ærmer,
Hinduen med sit brune Ansigt, og sit paa Midten ragede Hoved.
Alle disse blandede sig mellem hinanden i den meest brogede Kreds.
Ligesaa skarpt contrasterede de russiske Damers franske Moder med
Armenierindernes Nationaldragt, saaledes som denne tidligere er 
beskrevet. Vore Reisende vare i dobbelt Henseende glade ved at have
Leilighed til at see Armenierinderne i deres Stads, deels fordi de
paa Gaden enten vare klædte paa europæisk, eller indhyllede i lange
hvide Slør, og deels fordi Nationaldragten mere og mere gaaer af
Brug, og kun ved sjeldne Anledninger bliver benyttet. De armeniske
Dandse, om hvilke der ligeledes ovenfor er talt, dandsedes her af
Par og Par, Herre og Dame, og endskjøndt de i og for sig vare
meget eensformige, og kun bestode i at de Dandsende afvexlende
trippede fra og mod hinanden, saa forstode dog de smukke 
Armenierinder, med de straalende Øine og fine Ansigtstræk, at give deres
Bevægelser overordentlig megen Ynde og Elegance. Foruden disse
Dandse udførtes meest de almindelige og brugelige europæiske Dandse.

*
</chapter>

<chapter name="Syttende Capitel">
<h2><small>Syttende Capitel.</small></h2>

Uagtet vi allerede i et foregaaende Capitel have omtalt 
Wolgamundingerne, skulle vi dog her i det væsentlige korteligen 
recapitulere det Fornødne, for at den Udflugt, som de Reisende fra Astrakan
foretoge til Udmundingen, kan vorde saa meget mere anskueliggjort.
Ovenfor Zarizyn afsættes allerede, som man vil erindre sig, 
Hovedarmen Achtuba, der ved mange Grene vedbliver at staae i 
Forbindelse med Wolga. Først 40 Werster ovenfor Astrakan begynder
dennes egentlige Forgrening og dens egentlige Deltaland. Her 
afsætter sig først i østlig Retning Busan, der optager Achtuba og 
falder forbi Karsnojarsk gjennem en særegen Munding ud i det Caspiske
Hav. Tre Werster nedenfor afsætter Bolda sig, og ved Astrakan selv
Kutum, der senere forener sig med hiin. Blandt de nedenfor Astrakan 
værende Afløb ere Zarewa, Bachmakowka, Tschagan, Iwantschuk
og Bachtemir de vigtigste; men alle disse Arme, saavel de ovenfor
som de nedenfor, afgaae fra Wolgas venstre Side, og falde efter et
kort sydostligt og sydligt Løb i Havet, medens Hovedstrømmen stedse
holder sig tilhøire, og løber i en stor Bue ud i det Caspiske Hav.
Allerede efter at have afsat Busan forlader den nemlig sin østlige
Retning, og løber mod Syd og Sydost, i hvilken Retning ogsaa
Kysten trækker sig hen. Paa denne Maade danner Hovedstrømmen
næsten overalt Deltalandets Vestgrændse, men har derved fra Astrakan 
og til Mundingen endnu en Længde af næsten 85 Werster, medens 
Afstanden mellem Staden og Havet i lige Linie ikke udgjør
mere end 30 Werster.

Denne store Afstand, saavelsom ogsaa en paatænkt Fart paa det
Caspiske Hav, gjorde det raadeligt at foretage den omhandlede Tour
paa en Dampbaad, af hvilke der dengang fandtes een, der tilhørte
Regeringen og tre private, der hovedsageligt benyttedes som 
Bugseerbaade. Seiladsen paa Wolga er, som allerede bemærket, i det Hele
taget vanskelig, og bliver det i endnu høiere Grad udad Mundingerne 
til, hvor Havet med Paalandsvind altid sætter svær Sø ind,
der stærkt forsander de forskjellige Løb. Wolga synes i tidligere
Dage at have havt sit Løb ret ud i Havet, men efterhaanden har
den forgrenet sig og disse Forgreninger ere endnu hyppige Forandringer 
underkastede, hvilket med Bestemthed kan paavises paa flere
Steder. I Dybden af Farvandet forekommer der af ovennævnte
Grund ogsaa de mærkeligste Omskiftninger, og hvor der det ene Aar
er seilbart Farvand, der kan man det andet Aar neppe flyde over.
At Udeblivelsen af Paalandsvind, der, saalænge den varer, altid
frembringer høit Wolgavande, ogsaa i denne Henseende er af væsentlig 
Indflydelse, er naturligt; og man har Exempler paa, at Fartøier
ofte ere blevne staaende hele Fjerdingaar paa Bankerne, førend der
blev saa høit Vande, at de kunde komme af. Overhovedet bliver
Wolga allevegne, som allerede antydet, mindre og mindre vandrig,
og da denne Omstændighed vilde have en afgjørende Indvirkning
paa Astrakans Handel, saa havde man ogsaa, dengang der endnu
var Tanke om at ophjelpe den, fattet den Plan at forlægge dens
Havn, der stedse mere og mere tilsandedes, ud til Flodmundingen:
men med Handelens Tilintetgjørelse, er naturligviis denne Idee opgivet.
Alle disse Misligheder ved Flodfarten, der rammer alle Fartøier, saavel 
Seilskibe som Dampbaade, blive for de sidstnævntes vedkommende
endnu mere forøgede ved den fuldkomne Mangel paa Steenkul, der
gjør det nødvendigt at fyre med Brænde, hvilket ikke alene er 
overordentligt kostbart, da det maa hidskaffes langveis fra, men ogsaa
indtager et saa stort Rum, at man paa længere Farter er nødt til
at have Brændebaade med paa Slæb, hvilket naturligviis baade
sinker og fordyrer. Imidlertid er der dog Udsigt til at faae Steenkul, 
da der ved Lugan ved Donecz er fundet Kulleier, hvis Product
maaskee nok med Tiden, uden al for store Vanskeligheder kan 
transporteres til Wolga.

Vore Reisende foretoge deres Udflugt deels paa en af de private
Dampbaade, et Fartøi paa omtrent 30 Hestes Kraft, og deels paa
Regeringens. Man forlod Astrakan den 14de October om Eftermiddagen, 
i herligt mildt Veir, og naaede næste Morgen den lille
Ø Birutschicassa, ude i Mundingen, 85 Werster fra Astrakan. Her
laae den nedre Quarantaine, hvor de fra Persien kommende Skibe
tidligere maatte blive liggende i Contumaz i flere Dage, medens den
egentlige Quarantaine afholdtes i en høiere oppe i Floden liggende
Anstalt, nærmere ved Astrakan.

Humboldt gik her iland for at anstille magnetiske Observationer, 
og Ehrenberg og Rose vare imidlertid saa heldige paa Stranden 
at finde nogle Kalksteensblokke, der i Ballast vare komne fra
Baku, og som gave dem rigeligt Stof til at anstille interessante
Undersøgelser angaaende de paa hiint ved sine Slamvulcaner og sin
Jordgas mærkelige Sted, forekommende geologiske Forhold.

Paa en høiere beliggende Deel af Øen besaae de en Watage, i
hvis Nærhed der stod nogle Kibitker. De fleste af dem vare lukkede
og tomme, og kun en af dem var beboet; her sad en ung Kalmukpige 
og kradsede Uld. Hun saae godt ud, havde røde Kinder og
lange nedhængende Fletninger, til Tegn paa at hun var ugift; i
Kibitken var der imidlertid saa forfærdelig smudsigt og ækelt, at det var
umuligt at undersøge den noget nøiere. Denne Kalmukernes 
Skidenfærdighed frembringes ved deres Dovenskab, men begunstiges ogsaa
ved deres Religion; da det nemlig efter deres Lære om Sjelevandringen, 
paa hvilken de troe, er en stor Synd at dræbe Dyr, saa
skaane de ogsaa saa meget som muligt de besværlige Gjæster, der
vælge deres Hoveder til Opholdssted, og som, naar de tage altfor
meget Overhaand, kun bevirke en Løskning, hvorved de dog altid
blive ilive og til Slutning vrimle overalt i Kibitkerne. Ved hvert
Besøg, som den tidligere omtalte Herrnhuter Zwick aflagde hos en
Kalmuk, selv hos en af fyrstelig Stand, saae han dem krybe paa
sig, og hvergang en Kalmuk gjorde ham Besøg, kunde han være vis
paa at han havde faaet Indqvartering. Saa fortrolige de imidlertid 
ere med disse krybende Dyr, saa meget have de imod de hoppende 
Smaadyr, og de vise deres Modbydelighed mod disse, i en
ligesaa høi Grad, som Europæerne mod hine. Øen havde kun en
kummerlig Vegetation, hist og her noget Smaakrat, forøvrigt Intet;
paa Høiderne, i det tørre Sand, vrimlede der af Snoge og Fiirbeen, 
og overalt saae man i smaae tragtformige Huller i Sandet,
Spor til „den sorte Enke.“

De Reisende gik her ombord i Regeringens Dampfartøi, og
satte Coursen tilsøes. Det varede ikke længe inden man var ude af
Mundingen; tilvenstre saaes ikke meer Land, og tilhøire havde man
endnu kun nogle lave sivbegroede Øer, indtil man naaede den yderste
Ø Tschetyre bugri (Øen med de fire Høie), paa hvilken der er bygget 
et Fyrtaarn. Snart havde man ogsaa denne Ø agter ud, og
man befandt sig nu i rum Sø. Veiret var overordentlig skjønt,
det var næsten stille og meget mildt; Maanen kastede sine blide
Straaler over Havet, og forhøiede derved det herlige Indtryk, som
den hele Fart nødvendigviis maatte fremkalde paa de Reisende, der
i saa lang Tid havde været vante til ganske andre Omgivelser.
Vandet holdt sig den hele Tid temmelig grundt, og man maatte
lodde i et væk, for ikke at løbe paa. Længe efter at man var gaaet
tilkøis hørtes det eensformige Raab fra Matrosen, der stod ved
Loddet: <b>schest s’poloronai</b> (ɔ; 6½) afvexlende med <b>schest 
s’tschetwertjii</b> (ɔ: 6¼), nemlig Fod. Henimod Morgenstunden vækkedes
de Reisende med den Besked, at man nu maatte vende om igjen,
eftersom man ellers vilde komme til at mangle Brændsel. Man 
fandt sig omtrent 75 Werster tilsøes, og skjøndt det snarere luftede
fra Havet end fra Land, var Vandet dog ikke saltere, end at man
godt kunde drikke det. Til Morild saaes intet, maaskee paa Grund
af Maaneskinnet, thi den skal ellers jevnligt forekomme i det Caspiske
Hav, og heller ikke fandtes der nogen Fucus-Art i Vandet, men det
var ganske reent.

De af Forskjellige anstillede Undersøgelser af det Caspiske Havvands 
Beskaffenhed, have givet det Resultat, at det i Havets nordlige 
og nordvestlige Deel kun er lidet saltholdigt, og at det først
bliver saltere mod Sydost, hiinsides Cap Tjuk-Karagan, hvor Dybden
pludselig stiger fra 2½ Favn til 10, og hvor Havet først antager
sin eiendommelige søgrønne Farve. En Mærkelighed er Vandets
bittre Smag, selv hvor det stærkt er blandet med fersk Vand, og
dets Bittersaltholdighed er ifølge anstillede Analyser større end i de
fleste andre Have. Den bittre Smag tiltager jo sydligere man kommer, 
og paa Høiderne af Baku er den saa stærk, at den volder
Qualme. Det er en bekjendt Sag, at det Caspiske Hav intet Afløb
har, og da nu den store Mængde Vand, det optager fra Floderne,
altsaa maa tabes ved Fordunstning, medens de deri indeholdte faste
Bestanddele blive tilbage, saa have Enkelte antaget, at Havet 
oprindeligt har været en Ferskvandssø, men at det efterhaanden fra 
Stepperne har modtaget sin Saltholdighed. Herimod kan der rigtignok
indvendes, at der i det Caspiske Hav lever baade Pattedyr og Fisk,
som f. Ex. Sæl og Sild, der oprindeligt høre hjemme i Saltvand,
og man kan da spørge, hvorfra disse ere komne? Paa den anden
Side findes der ogsaa en heel Deel Ferskvandsfisk, men hertil er at
bemærke, at disse ikke antræffes ude paa Dybet, hvor der i det
Hele taget kun skal findes faa Dyr af hvilketsomhelst Slags, men
inde ved Flodmundingerne eller i disses Nærhed. Der gives Steder,
om hvilke Fiskerne forsikkre, at der ikke nogensinde er fundet Fisk,
og tager man Hensyn deels til Vandets overordentlig bittersalte
Beskaffenhed, og deels til den stadige Forsanding paa deslige Steder,
der hindrer al organisk Udvikling, saa synes denne Paastand ikke at
være aldeles urimelig. Havet kan efter sin Dybde deles i tvende
Dele, en nordlig og en sydlig, hvis Skillelinje falder mellem Cap<sp>
Agragan</sp> og lidt sydlig for Cap Tjuck-Karagan. Det nordlige
Bassin er intetsteds over 9 Favne dybt; det sydlige tager derimod
meget hurtigt til, og i Midten af Havet har man ikke fundet Bund
paa over 200 Favne, hvorved det dog er at mærke, at man endnu
ikke har loddet med tilstrækkeligt fuldkomne Loddeapparater. Det
sydlige Bassin kan igjen mellem Cap Apscheron og Cap Krasnowodsk
deles i tvende Dele, en nordlig og en sydlig, hvis Grændse dannes
af en Havbro, paa hvilken man faaer Bund paa en 80 til 100
Favne.

Overalt ved Kysterne er Landet undergivet stor Omvexling:
snart aftager det, og snart sætter det til, men som Regel kan det
dog antages, at i den nordlige Deel tiltager Landet meest paa 
Østsiden, og i den sydlige paa Sydostsiden, og man kan i denne 
Henseende paavise Steder, navnlig i Nord, hvor Landet er tiltaget fra
60 til 80 Werster i mindre end et Par Aarhundreder. Under
saadanne Omstændigheder er Steppebunden stærkt begrændset ved en
Række af Salicornier, udenfor hvilken der voxe Rør og Siv, 
saavidt Øiet kan række.

Der hersker nu blandt Geologerne ingensomhelst Tvivl om, at
betydelige Strækninger af de tilgrændsende Steppelande i tidligere
Dage have hørt til det Caspiske Hav, og navnlig antages den donske
Høisteppe for at have været dets fordums Vestergrændse. Overalt
findes i Havets tidligere Leie Levninger af Muslingeskaller, som de,
der endnu findes i dets Brakvands Bund. Mod den ovenfor fremsatte 
Formening, at det Caspiske Hav oprindeligt skulde have været
en Ferskvandssø, har der forøvrigt reist sig megen Modsigelse, idet
der paastaaes, at det salte Verdenshav ligesaa godt oprindeligt kan
have været fersk, hvilket dog Ingen antager, uagtet det er vitterligt,
at Ferskvandet paa Jorden netop fremkommer ved Fordunstningen af
Verdenshavet. Det lader sig med Lethed paavise, at det Caspiske
Hav fra umindelige Tider maa have været salt, og der synes heller
ikke at kunne næres nogen Tvivl om, at det engang har staaet i
Forbindelse med det almindelige Verdenshav, og naar der er 
Rimelighed for dette, saa synes det dog at være fornuftigere at antage
dette, hellere end at forudsætte et oprindeligt Ferskvand og en 
tilgrændsende Saltsteppe, der efterhaanden har gjort hiint salt. En
anden Paastand er den, at det dyriske Liv, navnlig Molluskerne og
derved ogsaa indirecte Fiskene, efterhaanden aftager i det Caspiske
Hav, alt som dette tiltager i Saltholdighed, og at den Tid vil
komme, da det intetsteds vil have levende Dyr. Men heller ikke
denne Paastand holder Stik, saaledes som det ved nøiagtigere 
Undersøgelser i den senere Tid har viist sig, idet der nemlig netop 
derved er beviist Tilværelsen af Molluskarter i overordentlig Mængde,
der paastodes uddøde eller uddøende. Det større Udbytte af Fiskerierne, 
der er en Kjendsgjerning i senere Tid, taler ogsaa imod hiin
Paastand, thi hverken bliver Fisken til af sig selv, eller finder 
Næring, naar den ikke i Vandet er forhaanden, og Fiskens hovedsagelige
Næring bestaaer i Bløddyr, hvorhos det dog altid er at lægge Mærke
til, at Floderne, ved hvis Mundinger den meest opholder sig, tilføre
den en stor Deel Føde.

Som man vil erindre sig, vendte det Dampskib, der havde de
Reisende ombord, da det ikke havde Brændsel nok til en længere
Reise, og man gik tilbage ad samme Vei, som man var kommen,
forbi Øen Tschetyre bugri. For nærmere at besee denne besluttede
man at gaae iland, men det var ikke saa let gjort. Dampskibet
kunde ikke flyde længere ind, end paa tre Wersters Afstand og 
Skibsbaaden kunde heller ikke lægge tæt ind til Land, saa at man var
nødsaget til at faae fat paa en fladbundet Fiskerbaad, der netop
befandt sig i Nærheden, og endda maatte man lade sig bære et
Stykke Vei, førend man endelig slap iland. Øen var som de fleste,
andre af samme Slags bevoxet med Siv paa Kysten, og der indenfor 
fandtes England, hvor der græssede Qvæg, og hvor Høet stod
i Stakke, der vare omgjerdede mod Qvæget. Inde paa Øen var en
høiere liggende Samdslette, og der stod Fyrtaarnet, omgivet af nogle
Træhuse, og meget brøstfældigt, støttet paa alle Sider med Touge,
der vare fastgjorte til nedrammede Pæle. Det bestod af tre Stokværk, 
af hvilke de tvende øverste havde Vinduer til alle Sider; det
var forøvrigt et halsbrækkende Arbeide at komme op i det, da de
yderst smudsige Stiger vare i en høist jammerlig Forfatning. Fyret
selv var meget simpelt og ufuldkomment; ved hvert Vindue i øverste
Etage stod der en flad Skaal med Tran i, paa hvis udadvendte
Side den Væge laae der skulde antændes; og i anden Etage stod
der et Lys i hvert andet Vindue. Den hele Fyrindretning var 
saaledes kun i den maadeligste Forfatning og stemmede kun lidet med
Prædikatet af keiserlig russisk Fyrtaarn.

Et bedre Indtryk gjorde Fyrbetjentens Bolig, der laae ved
Siden af; den var net og reenlig, og de Reisende beværtedes her
af Værtinden med en landlig Frokost, bestaaende af Æg, Smørrebrød 
og Melk. Efter et Par Timers Ophold her og uden at have
opdaget noget andet Mærkeligt end det usle Fyrtaarn, en heel Deel
Tarantelhuller i Sandet og en Mængde Fiirbeen, seilede de Reisende
tilbage til Berictschicassa, hvor de atter gik ombord i det af dem
leiede Dampskib, med hvilket de derpaa gjorde en Afstikker ind i en
af Wolgaarmene, for at lære et af de store Fiskerier at kjende.

Den Watage, som var Hovedmaalet for Udflugten, eiedes af
en af de største Fiskerieiere ved Wolga, der personligt var tilstede
og viste de Reisende al mulig Forekommenhed. De besaae de forskjellige 
i Floden anlagde Utschuger, og lode sig et og andet Fiskeriet
vedkommende forklare, hvilket saa meget mere her kan forbigaaes,
som det deels falder sammen med hvad der allerede ved Uralfiskerierne 
er beskrevet, og deels foran findes anført under Bemærkningerne 
angaaende Wolgafiskerierne i det Hele.

Man var tilstede ved et fuldkomment Fiskeri, saae hvorledes
Fisken fangedes, undersøgte de forskjellige Arter af samme, og var
Vidne til hvorledes den foreløbigt behandledes, samt hvorledes den
senere udtoges og rensedes, ligesom man ogsaa blev gjort bekjendt
med de forskjellige Maader paa hvilket Caviaren tilvirkedes, og
hvilke Dele der af Fisken anvendtes til Tran. Man besaae ligeledes
ikke alene Watagen, der som tidligere anført er den mere eller mindre
solide opførte Bygning ved Flodbredden, i hvilken Fisketilvirkningen
foregaaer, og som er saaledes anlagt, at man let og nemt kan komme
til den baade tilsøes og tillands, men man undersøgte ogsaa de 
særegne Steder eller Kjeldere, i hvilke Fisken opbevares, indtil den 
forsendes, og som ere anbragte i den høiere liggende Flodbred, udgravede
til en vis Dybde, beklædte og omgivne med Iis, der har en Bredde
af 2½ Favne og en Høide af 19 Fod.

Wolgafiskeriet er vel egentlig frigivet af Keiser Alexander, men
de bedste Fiskesteder ere dog vedblivende, deels i Regeringens og deels
i Privates Besiddelse, som gjøre sig al Umage for at drage saa
megen Fordeel som muligt af Fiskerierne, og som anvende alle Midler
for at erholde en riig Fangst. Forbudet mod Utschuger har derfor ikke
meget at betyde, thi det omgaaes eller tilsidesættes af de fornemme
Fiskeriere. Den store Forpagtningsafgift af henimod en Million Rubler
Assignater, der aarlig betales til Fyrst Kurakin, Besborodsko og
Wsewoladski, for trende Fiskepladse, afgiver et Beviis for hvor
indbringende disse Fiskerier ere.

Wolgafiskerierne ere ikke alene af største Vigtighed for Astrakan
og dens Omegn, derved at de beskjeftige en stor Mængde Mennesker, 
og at Fiskehandelen er Byens fornemste Indtægtskilde, men
uden dem vilde det hele Rusland lide stor Mangel paa Fisk, der i
Fastetiderne er saa nødvendig for Bekjenderne af den græsk-catholske
Religion. At de i den sidste Tid skulle være aftagne, forholder sig
ikke saa; tvertimod har en af den russiske Regering for et Par Aar
siden udsendt Expedition til deres Undersøgelse, statistisk godtgjort, at
Fangsten betydeligt er tiltagen, hvilket hovedsagelig maa tilskrives en
større Øvelse i at fiske, samt Benyttelse af hensigtsmæssigere
Fiskeredskaber. Totaludbyttet af samtlige Fiskerier i og ved det Caspiske
Hav anslaaes til 5 Millioner Sølvrubler aarlig, og Værdien af den
Fisk, der gaaer i Handelen, alene til omtrent 4 Millioner.

Den uhyre Mængde Fisk, der maa til for at frembringe en
saadan Pengeværdi, maa naturligviis lede til det Spørgsmaal, om
ikke de i et saa stort Omfang drevne Fiskerier virke til
Formindskelsen af Fiskemængden i det Hele, og ihvorvel det er utroligt,
hvilken uhyre Masse Rogn der aarligt lægges og udklækkes, saa kan
det dog neppe betvivles, at en stadig Formindskelse virkelig er tilstede, 
saa meget mere som der ikke tages tilbørligt Hensyn til at
skaane Fisken i den Tid da den er rogndrægtig, ligesom den heller
ikke faaer tilstrækkelig Tid til at voxe i, hvilket tydeligt nok viser
sig derved, at de Fisk, som fanges, stedse falde mindre og mindre,
og sjelden eller aldrig naae den Vægt eller Størrelse som i
tidligere Dage.

*
</chapter>
<chapter name="Attende Capitel">
<h2><small>Attende Capitel.</small></h2>

Efter at vore Reisende havde beseet Astrakan og de mærkeligste
Gjenstande i dens Omgivelse, var det kun deres Ønske at aflægge
et Besøg hos den foran omtalte Kalmukfyrste<sp> Sered-Tschab,</sp> der
ved Dannelse udmærkede sig fremfor alle andre Kalmukfyrster. Han
var, som sagt, Fyrste for den Choschudiske eller Chotussoffske Horde,
der nomadiserede paa Sletterne mellem Wolga og Achtuba, hvor den
med Regeringens Tilladelse havde nedsat sig efter den store
Kalmukflugt i 1770. Som Chef, ikke alene for Kalmukerne af hans egen
Horde, men ogsaa af andre havde han været med i de franske Krige,
besøgt Paris, var russisk Oberst, og var decoreret med flere Ordener.
I sin Landsby Tjumenowka, hvor man vil erindre at han havde
ladet bygge et Træhuus, opholdt han sig stadig om Vinteren, medens
han ikke kunde forlade sin gamle Vane at nomadisere om Sommeren.
Han havde dog ikke bragt det saavidt i Dannelse, at han
havde ladet sig christne, og en af hans første Bestræbelser, næst efter
Beqvemmeligheden i hans eget Huus, havde været den, at sørge for
at Gudebillederne bleve indlogerede i et Steenhuus.

Den 21de October forlode de Reisende Astrakan, og ihvorvel
Fyrstens Bolig laae paa den modsatte Flodbred af den, paa hvilken
deres Vei egentlig faldt, saa besluttede de dog hellere at følge den
indtil Semænowskaja og derfra at sætte over til Tjumenowka, end
at udsætte sig for de mange Vanskeligheder, Reisen vilde medføre paa
den anden Side.

Ankomne til hiint Sted bleve de modtagne af Fyrstens yngre
Broder, Fyrst Seren-Norwa, der var sendt dem imøde, for at
underrette dem om, at de ventedes den næste Dag. Han var et ungt
Menneske, klædt i en kort blaae sølvbroderet Kaftan med Tasker paa
begge Sider til Patroner. Han blev hos dem Natten over i
Semænowskaja, og satte dem den næste Dag over Wolga i sin med
tolv kraftige Kalmuker bemandede Baad.

Natten havde været temmelig kold, og det var under Overfarten
ikke mere end 3° Varme. Wolga var ikke afkjølet i saa høi en
Grad, den holdt 7°, og bevirkede ved Opvarming af det, over den
staaende Luftlag, et Fata Morgana, der var overordentlig skjønt.
De høiere Gjenstande paa den ligeoverfor liggende Bred viiste sig
høit oppe og omvendt, ligesom naar en Ting speiler sig i Vandet.
Man roede forbi flere med Popler og Pile bevoxede Øer, og standsede 
endelig i en temmelig betydelig Afstand fra Bredden, thi det lave
Vand gjorde det umuligt at lægge tæt ind til denne; Roerkarlene
sprang derfor i Vandet og bare Passagererne iland paa Guldstol,
som man kalder det. Her ventede allerede en fiirspændig og en
tospændig Kareth paa dem, samt en Mængde Rideheste, som Fyrsten
havde sendt, i den Tanke at Humboldt kom med et meget stort
Følge.

Landsbyen Tjumenowka laae en halv Snees Werster ovenfor
Landingspladsen og bestod af en Deel adspredt liggende Træhuse og
Kibitker, blandt hvilke Fyrstens Huus ragede frem som et Slot.
Det var en toetages Bygning, hvis andet Stokværk, gik noget 
tilbage for det første, saa at der blev en Gang med et Rækværk rundt
om, og hvis Tag i Midten havde en Glaskuppel. Kibitkerne beboedes
af Kalmukerne, men Træhusene fordetmeste af Russere, der vare
Fyrsten tjenstpligtige.

Fyrsten modtog sine Gjæster ved Indgangen til sit Slot. Han
var en midaldrende Mand iført en russisk Uniformskutka, og prydet
med alle sine Ordner. Han var ledsaget af sin tredie Broder 
Seren-Danduk, der var klædt ligesom den Yngste, som havde fulgt dem
over Floden. Hans anden Broder Batur-Ubaschi var syg, og viiste
sig ikke. Man traadte ind i en smal, dyb Sal, hvor der stod et
Billard, og som var meubleret med forskjellige Meubler af Mahogni,
og vel forsynet med store smukke Speile og Spilleuhre. Herfra
førtes man ind i et lille Cabinet, hvor Fyrsten og Humboldt toge
Plads paa en Sopha betrukken med rødt Saffian; de Øvrige satte
sig paa udpolstrede, med persisk Silketøi betrukne Stole, omkring
et rundt Bord, der stod foran Sophaen. Paa Væggen ovenover
denne hængte Keiserens og Keiserindens veltrufne Portraiter i 
Oljemaleri. Fyrsten talte Russisk og underholdt sig længe med Humboldt
ved Hjelp af en Tolk; Samtalen blev imidlertid afbrudt, ved den
uventede Indtrædelse af en riigt klædt ung Mand af behageligt
mongolsk Ydre, nemlig Chanen for den indre Kirgiserhorde<sp> Dschangir</sp>
med sit Følge. Han var, som man erfarede paa et Besøg hos sin
Nabo Fyrsten, og havde allerede Dagen iforveien villet reise hjem,
men havde dog besluttet at oppebie Humboldts Ankomst. Han var
iført en vid Overkaftan af blaat Klæde heelt aaben fortil og besat
med Guldtresser, samt en snævrere Underkastan af samme Slags
Klæde, der sammenholdtes om Livet med et bredt Bælte, og som kun
i Brystet stod lidt aaben, saa at man kunde see en riigt sølvbroderet
Vest, samt en med Brillanter besat Guldmedaille, som han havde
faaet af Keiser Alexander. Han bar fremdeles vide Beenklæder af violet
Fløiel og paa Hovedet havde han en lille spids Hue af blaat Klæde
der var broderet med Guld og kantet med Zobelskind, og over hvilken
han, naar han gik ud, satte en lignende af rødt Fløiel, som han
holdt i Haanden medens han var i Stuen. Han talte ligeledes
flydende Russisk, men kunde desuden ogsaa tale Persisk og Arabisk,
i hvilket sidste Sprog Prof. Ehrenberg underholdt sig med ham
directe. Han beklagede meget at ikke Humboldt fra Orenburg var
reist igjennem hans Steppe; han havde troet det, og derfor ladet
Heste staae færdige paa Stationerne. Humboldt talte med ham om
hans Lærer Karelin i Orenburg, hvem han syntes at holde meget
af, og som i lang Tid havde opholdt sig hos ham i Steppen.
Paa en lakeret Presenteerbakke blev der imidlertid sat nogle Glas
med Kumis frem.

Efter at have indtaget denne Forfriskning, der ikke smagte
synderlig godt paa Morgenstunden, bleve de Tilstedeværende opfordrede
til i Gudehuset at overvære en Høitidelighed, som var foranstaltet
af Fyrsten i Anledning af den lykkeligt endte Krig mellem Russerne
og Tyrkerne. Denne Bygning laae, som allerede tidligere omtalt
noget borte fra Fyrstens Bolig ud imod Steppen og dannede en langagtig 
Fiirkant med japansk Tag. Indgangen var paa en af de
smalle Sider, og fra den udgik bueformede Søilegange, ligesom ved
Kasankirken i St. Petersborg. Disse havde Fyrsten efter sin egen
Idee ladet føie til Bygningen, der forøvrigt var opført strengt i
tibetansk Stiil.

Det Indre havde i sin hele Anordning stor Lighed med hvad
de Reisende allerede havde seet i det Kalmuktempel som de paa Veien
til Astrakan havde besøgt; kun var Alt her i større Stiil og 
pragtfuldere. Der var lyst derinde; Vinduerne vare anbragte paa de
lange Sider, og Væggene vare hvidtede. To Rækker fiirkantede
Piller gik fra begge Sider af Indgangen midt igjennem Bygningen
paa langs, hvorved den paa en Maade blev deelt i tre Afdelinger,
af hvilke den Midterste var lidt dybere, end de to andre og derfor
noget mørkere. I denne befandt sig ligeoverfor Indgangen Alteret
med Opsatsen for Guderne, samt endeel tændte Lys. Paa Væggene,
under og imellem Vinduerne hængte Billederne af forskjellige Guder.
Burchanerne i siddende, og Erlikchanerne i opreist truende Stilling.
I Midtgangen sadde ogsaa her Præsterne i tvende Rækker, ligesom
i hiint Tempel ved Astrakan, og frembragte ogsaa her med forskjellige 
Instrumenter en lignende umusikalsk Concert, og her var der
ovenikjøbet Flere af dem, hvorhos de vare stadseligere klædte, i lange
brogede Dragter og med sexkantede spidse, nedentil ombøiede Huer
paa Hovedet; den ombøiede Deel var udskaaret i Form af gothiske
Kirkevinduer og enhver af disse Spidser var bemalet med et Gudebillede. 
Lamaen, tilhøire for Alteret, havde en Klokke, og Ghelungerne 
havde Bækkener, Pauker, Horn og store Conchaer, hvortil
endnu kom et Par, vist 4 Alen lange, paa særegne Fodstykker stillede
Trompeter, der gjorde en vældig Virkning og som blæstes af to
Ghelunger, der stode ved Døren.

Musiken afvexlede med Sang; den vedblev efter at de Reisende
vare traadte ind i Templet, tilligemed Kirgiserchanen, der, som
Muhamedaner lidt haanligt hørte paa denne buddhistiske Gudstjeneste,
medens Fyrsten Sered-Dschab med Andagt stod i Spidsen for 
Selskabet. Under Musiken tog en af Præsterne et Røgelsekar, der stod
ved Alterets Fod og holdt det lidt hen for Næsen af hver af de
andre. Da Ceremonien havde varet noget, holdt den op, hvorpaa
Fyrsten sagde nogle Ord til Lamaen, Musiken begyndte strax forfra
igjen, og man fik nu nok engang den samme Nydelse fra først til
sidst, saa det lod til, at Fyrsten havde bestilt denne Gjentagelse.

Efter at endelig denne noget trættende Ceremoni var forbi,
førte Fyrsten sine Gjæster hen til en Kibitke, hvor der af Kumis
eller suur Hoppemelk tilberedes Brændeviin, hvis Tillavning 
Humboldt havde yttret Ønske om at see. I Midten af Kibitken brændte
en Ild, og paa denne stod en Jerntrefod med en Jerngryde, der
tjente som Destilleerapparat og hvori den sure Melk befandt sig.
Denne Gryde havde et Trælaag, der kunde slaaes op fra begge
Sider, og hvis ene Halvdeel var forsynet med en og den anden
med to runde Aabninger. Igjennem den første blev Melken fyldt
paa, og fra hver af de andre gik et krumt Trærør til to runde
Jernpotter, der stode i et Kar med koldt Vand. Saavel Laaget
som de Aabninger hvorfra Rørene kom og til hvilke de gik, vare
vel tilkittede med Jord og Hestemøg, og heraf bestod ogsaa Proppen,
der sad i Paafyldningshullet. Denne Prop bliver først sat i naar
Melken er kommen i Kog, hvorpaa Ilden under Gryden formindskes.
Det første Product som man paa denne Maade erholder er bruunligt,
smager stærkt af Fusel og kaldes Araca. Det omdestilleres, bliver
noget lysere, men beholder dog en Fuselsmag og kaldes Arsa, hvilket
altsaa er det Brændeviin der drikkes.

Det laves forøvrigt ikke alene af Hoppemelk, Tschigan eller
Kumis men ogsaa af suur Komelk der kaldes Arjæn, hvis Product
faaer Navn af Airak og er mindre stærk. Tillavningen af Kumis
skeer som tidligere berettet, derved at den nymalkede Melk kommes i
et særegent indrettet Læderkar, hvor den flittigt omrøres og syrner.

Fyrsten var en stor Jagtelsker, især af Jagt med Falke, og i
hans Tjeneste befandt sig flere Kalmuker, der ikke havde andet at
bestille end at afrette Falke. Paa Humboldts Ønske om at lære
denne Slags Jagt at kjende, lod Sered-Tschab strax hente en Svane
som en Falk skulde jage efter. Falken steg høit tilveirs; men aldrig
saasnart blev den Svanen vaer, før den som en Piil skjød ned paa
den, huggede den i Hovedet, og vilde sikkert have dræbt den, ifald
man ikke havde været saa forsigtig at binde den et tykt uldent
Overtræk om Hovedet, men det vilde endda ikke have frelst den, 
dersom man ikke hurtigt havde revet den fra Falken.

Efter at vore Reisende endnu havde beseet Frugthaven ved
Fyrstens Bolig og hans Arjamaker eller bokhariske Heste, der udgjorde
hans Stolthed, vendte man tilbage til hans Bolig, hvor man fandt
Middagsbordet dækket, ved hvilket, foruden de Reisende, kun Fyrsten, hans
Brødre, hans russiske Secretair, og Kirgiserchanen toge Plads; de
Øvrige spiste i et Sideværelse. Til Fyrstens Kone saae man ligesaa
lidet noget, som til Kalmukinder overhovedet; Fyrstens Brødre lagde
for. Maden var ypperlig tillavet, da Fyrsten havde en udmærket
russisk Kok i sin Tjeneste, og Retterne vare derfor ogsaa ganske
europæiske. Kun en for Kalmukerne eiendommelig Ret befandt sig
derimellem, hvilken kaldes Ischkizin-nachan og bestaae af smaatskaaret
kogt Faarekjød, der fulgte umiddelbart efter Sterletsuppe, som var
første Ret. Champagner, saavel som andre franske og indenlandske
Vine manglede ikke. Under Taffelet udførte et Musikcorps af 
Kalmuker under Anførsel af en russisk Capelmester, Ouverturer af
Mozart, og Rossini, samt Marcher og Dandse, med stor Færdighed.
Efter Bordet blev der serveret med Kaffe, hvorpaa vore Reisende,
særdeles tilfredse med deres Besøg, anbefalede sig. Fyrsten forærede
dem ved Afskeden en Flaske Araca og en Flaske Arsa, som de havde
bedet om, samt en kalmukisk Læderflaske og lod dem sætte over Wolga,
hvorpaa de i hans Vogn kjørte til Seroglasinskaja, fjerde Station
fra Astrakan, ledsagede af hans Broder Seren-Danduk. Her traf de
deres Reisevogne og fortsatte strax Reisen, vel indsvøbte i deres
Peltse, thi det var bitterligt koldt.

De følgende Dage faldt der stadigt Snee. Man fulgte i omvendt 
Retning den paa Udreisen tagne Vei indtil Zarizyn, gik derpaa 
over Vandskjellet mellem Wolga og Don, og gjorde fra Stranitza 
Tischanskaja, en Udflugt til denne for at bestemme Barometerstanden. 
Dette var den sidste af de mange Barometer-Observationer,
som de langs Wolga havde anstillet, for ogsaa at bidrage deres til
Besvarelsen af Spørgsmaalet om det Caspiske Havs relative Høide.
Dette Problem er senere bleven løst ved omhyggelige, paa keiserlig
russisk Befaling foretagne trigonometriske Nivellements mellem det
Caspiske og det Sorte Hav, og man har fundet at hiint ligger
76 pariser Fod lavere end dette. Det er forøvrigt en Kjendsgjerning, 
at det Caspiske Hav stadigt synker og det forholdsviist temmeligt 
rask. De af Geologerne i denne Henseende anstillede Undersøgelser 
have givet interessante og ufeilbarlige Resultater, hvilke ikke
alene bevise Rigtigheden af Paastanden om det omhandlede Havs
langt betydeligere Udstrækning i Fortiden og dets successive Aftagen,
men tillige godtgjøre Urigtigheden af den Hypothese at det Caspiske
Hav i Forbindelse med det Sorte Hav tidligere har været en Indsø,
der mellem Europa og Asien har gjennembrudt det faste Klippelag,
hvorefter det Caspiske Hav er sunket tilbage i sit lave og stedse
lavere blivende Leie.

Det interessante Møde, som de Reisende hos Fyrst Sered-Tschab 
havde havt med Kirgiserchanen Dschangir, samt den Omstændighed 
at han havde ventet deres Besøg i Steppen, lode dem
ret angre at de ikke havde fulgt deres første Plan, paa Reisen fra
Orenburg til Astrakan at gjæste ham, og det saa meget mere som
de erfarede at han havde gjort Anlæg, der fuldt vel fortjente
at besees.

I Nordvestkanten af den indre Kirgisersteppe omtrent 66 Werster
fra Eltonsøen, ligger hans under Navn af „Chanens Telt“, bekjendte
Nybygd. For 30 Aar siden var der paa dette Sted ikke Spor til
Anlæg og Steppen var der ligesaa øde, som ved det Caspiske Havs
Kyster. Før Aaret 1824 førte Dschangir-Chan, ligesom hans Forfædre 
og overhovedet alle Kirgisere et Nomadeliv, men i dette Aar
indtraadte han i tredie Egteskab med Fatima, en Datter af Muftien
i Orenburg, en ganske paa Europæisk opdraget Pige, som baade
kunde Sprog, Musik og Dands. Han havde først været gift med
en Kirgiserinde, med hvem han havde en Søn, kort efter hvis Fødsel
hun var død; derpaa giftede han sig med en Søster til hende. Men
hans kjereste Hustrue, var Fatima. Kirgiserinden havde han været
nødt til at tage for ikke at støde sine Landsmænd, men da hun var
en Kirgiserinde som alle de andre, født og opdraget i en Kibitke og
ligesaa raa og uvidende som sin Søster, var hun ham fuldkommen
ligegyldig. Han tilbragte Vinteren 1824 med sin unge Hustru ved
det Caspiske Havs Bredder, og han havde da tilstrækkelig Anledning
til at indsee hvor lidet comfortabel en Kibitke var for en Qvinde,
der var opdraget i en By og vant til at leve i varme beqvemme
Huse. Ikke destomindre maatte hun ogsaa tilbringe den næste Vinter
i en Kibitke i Nærheden af den tartariske Landsby Kotschetajewka,
og det ovenikjøbet uden sin Mand, der da opholdt sig i Petersborg,
hvorfra han vendte tilbage med rige Gaver, som han havde modtaget
af Keiseren; blandt dem havde han ogsaa erholdt en Sum af 10,000
Rubler for i Steppen at bygge Fatima en anstændig Bolig. I
Efteraaret 1826 blev der begyndt herpaa, og en Werst fra Chanens
nuværende Opholdsted blev der midlertidigen opført et lille Træhuus
hvor hele Chanens Familie tilbragte Vinteren 1826. Før denne
Tid var Dschangir ligesom hans Fader Bukai, der har grundlagt
den indre Kirgiserhorde, om Vinteren draget Sydpaa til det Caspiske
Havs Bredder, da Climatet her er mildere, og der ikke falder saa
meget Snee; det forekommer derfor besynderligt at Dschangir valgte
en nordligere, koldere og sneerigere Egn til Bopæl. Men han havde
ved dette sit Valg ikke alene Vinteren men ogsaa Sommeren for Øie,
det var hans Hensigt at opslaae sin stadige Bolig paa det valgte
Sted, derved at give Sultanerne og de øvrige Kirgisere et Exempel,
og saaledes lægge Grunden til en Nybygd, der kunde tjene de af
ham undergivne Kirgisere til Midtpunkt og være det første Skridt
til at de opgave deres Nomadiseren. Til dette Øiemed kunde han
ikke træffe noget bedre Valg; thi det omhandlede Sted var det eneste
Punkt indenfor den indre Kirgiserhordes Omraade, der havde rindende
Kilder, og hvor det altsaa var muligt at grave varige Brønde,
hvilket er en vigtig Ting i en Egn, der saa godt som ganske mangler
fersk Vand. Desuden fandtes der, lidt Nord for Stedet en Ferskvandssø, 
der kunde tjene til Vandingsted for de overordentligt store
kirgisiske Hjorder. Tilmed afgave de dengang med Siv tæt begroede
Bredder rigeligt Brændsel. I Øst strækker sig et temmelig stort Krat,
der kunde give Anlægget Ly og beskytte det mod Sandflugten fra
Rynpeskierne; den saltholdige Jordbund i Syd afgav rigeligt Foder
for Hornqvæget, og Wolgas, samt Pladsene Tschernajars, Kamyschins
og Saratows Nærhed frembøde gunstige Betingelser for Kirgisernes
Handel.

Alt dette bestemte Chanens Valg, og i Foraaret 1827 paabegyndtes 
Bygningen af et stort Huus med tvende Fløie. Henimod
Vinteren var det færdigt, og ved Nytaarstid 1828, var Chanen
flyttet ind i sin nye Bolig. Foruden denne byggede han ogsaa nogle
mindre Huse til sit talrige Tjenerskab, nogle Sultaner fulgte snart
hans Exempel og saaledes udvidede Nybygden sig stedse mere og
mere, saa at der efter 18 Aars Forløb fandtes 90 Huse. Denne
raske Tiltagen maa navnlig tilskrives det Marked, der siden 1833
aarligt afholdes her, og som efterhaanden har lokket stedse flere og
flere Kirgisere og Fremmede til.

Den lille Landsby er temmelig regelmæssigt anlagt, og har en
bred Hovedgade, samt forskjellige Sidegader. Husene ere tildeels af
Træ, og tildeels af tørrede Steen. Chanens Bolig udmærker sig
naturligviis fremfor de øvrige. Det er en stor Træbygning med een
Steens Ydermuur, og da den er udvurfet med Kalk og hvidtet, seer
det ud som om den var grundmuret. Taget er belagt med Blikplader 
og forsynet med Tagrender. Façaden er meget smuk, og
bestaaer af fem tydeligt adskilte Dele, af hvilke Hovedbygningen 
indtager Midten; den har 12 Fag Vinduer og en Dør midtpaa, der
gaaer ud til en lille Terasse, der strækker sig hen foran de 4 
midterste Vinduer. Ovenover Terassen og i lige Udstrækning med denne,
er der en Balcon, der bæres af 6 smukke hvide Søiler, og som 
foruden et smukt Trærækværk, er prydet med 6 smalle Søiler, der
støtte det over Balconen fremspringende Tag. Alle de andre Vinduer
i Huset ere forsynede med grønne Skodder. Fra Terassen gaaer
en bred Trappe paa 5 Trin ned til en med Sand belagt Vei, der
fører til Moskeen. I Huset er der ikke færre end 33 Værelser.

En Reisende, der besøgte dette i flere Henseender mærkelige
Punkt i Aaret 1848 efter Dschangir-Chans Død, fortæller at han
ved sit Besøg i dette Huus i høi Grad overraskedes ved dets hele
indre Indretning, forsaavidt som det blev ham tilladt at besee det,
hvilket navnlig ikke var Tilfældet med den Deel, der beboedes af den
afdøde Chans Familie. En stor Audientssal var meubleret ganske
paa Europæisk, og til de derværende mærkeligste Gjenstande hørte
astronomiske Uhre, der vare forsirede med kunstfærdigt Bronzearbeide,
og indsatte i et lille Skab, paa hvis Hjørner der befandt sig en
Jord- og en Himmelglobus, samt tvende Maaneglober; ved en egen
Mekanisme ledsagedes Uhrenes Slag af Orgelmusik, hvorhos 
Maanegloberne tillige sattes i Bevægelse.

I et tilstødende mindre Værelse, der ligeledes var meubleret
paa Europæisk hængte Keiserens, Dschangirs og hans Søn Sahib
Gerais Portraiter, den Sidstes i Daguerrotyp. I et andet mindre
Værelse paa to Fag, var der ved Væggen paa Vinduessiden en 
Forhøining med et Par Trin paa hvilken der i Chanens Levetid laae
rige persiske Tæpper, og en Fløielspude besat med Guldfryndser og
Qvaster; over denne Pude hængte et kostbart Tæppe, og paa dette,
i symmetrisk Orden, kostbare Sværd, Sabler og Geværer, og ved
Siden af Vinduerne prægtige Sadler, Bidsler o. desl. Alt dette
var nu borte, men i Hjørnerne stode tvende Glasskabe, i hvilke der
fandtes asiatiske Pantserskjorter, Armskinner, Hjelme, og andre slige
Ting. I andre Glasskabe langs Væggene, i dette Værelse, der
kaldtes Vaabenkammeret, var der en heel Mængde skjønne Vaaben af
alle Slags, hvoriblandt mangfoldige gamle asiatiske Vaaben, et Par
skjønne rigtprydede Sabler, Foræringer fra Keiseren, samt et Par
Geværer af asiatisk Arbeide, hvoraf det ene er vurderet til 1000
Sølvrubler, og det andet udmærker sig ved sin overordentlige Længde,
næsten<sp> tre</sp> Alen.

I Raadssalen, hvor efter Dschangirs Død Medlemmerne af
det Raad, der førte Regeringen, forsamlede sig, tilligemed Sultanerne,
stod et temmelig langt Bord, hvorover der var bredt et med Guldfryndser 
besat rødt Klædestæppe og omkring hvilket der var stillet Lænestole. 
Paa Væggen hængte Billedet af Chanen i fuld Legemsstørrelse,
med en guldbroderet Baschkirhue paa Hovedet og i en med Guld
rigt besat grøn Fløiels Kaftan; den venstre, med en stor Ring prydet
Haand holder en prægtig Sabel, og om Skuldrene hænger en Berkans 
Pelts foret med ægte Zobel, en Foræring fra Keiseren, da
Dschangir blev udnævnt til Chan.

I Gaarden saae man paa hiin Tid stadigt en interessant Sjeldenhed, 
nemlig en Tarpan ɔ: en lille, meget smuk vild Hest; dette
sjeldne Dyr, en Hingst, fik Chan Dschangir i 1833 i Foræring fra
Chiwa, og det var senere bleven langt mere hjemligt end de almindelige 
kirgisiske Heste. Noget af det interessanteste ved denne Tarpan
var dens Overgivenhed og Lyst til ligesom at være lidt skjelmsk;
lod man den løbe frit ømkring, saa blev den staaende ved næsten
enhver Forbigaaende, og tog Huen af ham, idet den listede sig ganske
sagte hen til ham; bar man Noget, saa tog den ogsaa det, og mod
den der ikke holdt af slig Spas reiste den sig paa Bagbenene; med
Børn gantedes den, men af og til kom der lidt Lumskhed frem.
Fruentimmer vilde den allerhelst i Lag med og holdt særdeles meget
af at blive klappet af dem. Den var forøvrigt aldeles ikke til at
ride paa, thi den var saa vild og ubændig at ingen i den hele
Horde vovede at satte sig paa den.

Ved Chanens Bygning er der anlagt en Have, der tildeels er
indhegnet med et Plankeværk, og tildeels med et smukt Gitterværk, 
og hvori der er plantet flere Frugttræer, men forøvrigt er der Intet
ved den, den er temmelig øde, overvoxet med Græs og uden Blomster. 
I det ene Hjørne staaer et Træskuur der gjemte Chanens tidligere 
Kibitke med Tilbehør. Midt i den staaer Moskeen, en meget
smuk Bygning opført i europæisk Smag, og isærdeleshed mærkelig
derved, at Dschangir selv skal have udkastet Planen, og tegnet 
Grundridset dertil. Det er en grundmuret Bygning, udvendigt og 
indvendigt prydet med Stuccaturarbeide, smukt hvidtet og af en 
langagtig Form. Den Side der vender mod Chanens Huus har en
Estrade og et fremspringende Tag, der bæres af 6 store joniske
Søiler. Den modsatte Side har en udbuet Udbygning der altsaa
danner en Nische indvendigt, og som saaer Lys gjennem tvende 
Buevinduer. Hver af Sidemurene har syv slige Vinduer, og udenfor
de fem midterste af disse staae paa en Estrade, og med fremspringende
Tag, ligesaa mange Søiler af samme Art som foran Hovedfaçaden,
og herved faaer Grundridset til Moskeen Formen af et Kors. Taget
bestaaer af grøntmalede Jernblikplader; paa dets Midte hæver sig en
meget smuk Minaret, der kan deles i to Dele, en bred fiirkantet
forneden, og en smallere sexkantet foroven, paa hvilken den af sex
Søiler baarne Kuppel staaer, hvis Spids er prydet med en Kugle,
ovenpaa hvilken Halvmaanen befinder sig.

Af de øvrige Huse, som ligge i denne Nybygd, ere de større
ialmindelighed indrettede og meublerede paa Europæisk, medens de
mindre fast udelukkende have asiatisk Indretning og Meublement.
Til dem alle høre et mindre og et større indhegnet Gaardsrum, hiint
med Bygninger for Tyendet, og dette til Opholdssted for Qvæget.
I Husene og i Gaarden vrimler det ved Sommertid af smaae 
Skruptudser, der taales og skaanes, fordi de hjelpe til at ødelægge den
umaadelige Masse af Fluer og Insecter, der ere Steppens nødvendige 
Tilbehør.

Forsaavidt som det er omtalt, at flere af Husene, hvortil
navnlig høre de mindre, ere opførte af Steen, saa vil det være af
Interesse at vide, deels at Materialet til disse Steen, bestaaer af
en vis saltholdig, med Sand stærkt blandet Leer, og deels at 
Kirgiserne forarbeide disse Steen uden at have noget egentligt 
Teglbrænderie. Stenene ere tre Gange saa store som vore; de tilæltes
i egne Leergrave med Fødderne, og Leret tilsættes godt med Sand
og friskt Græs, navnlig af Malurt, for at det bedre kan hænge
sammen. Tilstrækkeligt gjennemæltet, afsættes Leret i Træformer, og
Stenen sættes paa Kant for at tørres, og da Solheden ofte stiger
til 40°, saa blive de snart saa gjennemhaarde som om de vare
brændte. Den hele Methode er imidlertid mangfoldige Uheld 
underkastede, thi Stenene staae frit paa den aabne Steppe, udsatte for
alle mulige Anfægtelser, snart af en Flok Børn, snart af en Flok
Faar, snart af en Storm og snart af en vældig Pladskregn, der
atter gjør dem til Deig, men Kirgiseren begynder ufortrøden
forfra igjen, og om det ogsaa engang imellem kunde falde ham ind,
at det vilde være godt at have dem under Tag, saa mangler han
dog Alt, hvad der hertil er fornødent, og anseer det derfor bedst at
lade Tingen skjøtte sig selv.

At de Huse, der opføres af disse Steen, der ere et temmelig
skrøbeligt Materiale, ogsaa ere meget maadelige baade i deres indre
og ydre Anordning, med Tag sommetider af Træbark, og sommetider 
aldeles uden Tag, falder af sig selv, og det er ikke sjeldent at
en Pladskregn en vakker Dag forvandler den hele Bygning til et
Leerælte.

Den hele Befolkning i denne lille Nybygd udgjør omtrent 500,
hvilket Antal dog er Fluctuation undergivet efter Aarstiderne, da
navnlig de der bosatte Kirgisere og Tartarer ikke ret godt kunne
lade deres Nomadeliv fare om Sommeren.

Af den Omsætning af 30 til 40,000 Sølvrubler, som de paa
Pladsen bosatte Kjøbmænd aarlig have, skal man ikke slutte sig til
nogen videre Velstand hos Horden, og det viser sig ogsaa i det
Hele taget i det daglige Liv, thi for blot at nævne eet Exempel,
saa er der ingen Anden end Chanen, der havde Raad til at brænde
Brænde i sin Kakkelovn; alle de Øvrige maatte lade sig nøie med
„Kisik“, eller Komøgtørv, eller ogsaa med tørre Stængler af 
Steppeplanter o. s. v.

Som oven anført afholdes der Markeder i denne Egn, og
navnlig to Gange om Aaret, ved en af Dschangir en Miilsvei fra
hans Nybygd opført Bazar, med over 200 Boutiker. De 
markedbesøgende Kirgiseres Antal beløber sig indtil 5000, der i Gjennemsnit
bringe 70,000 Beder og 12,000 Heste tilmarkeds.

Omegnen af „Chanens Telt“, er af forskjellig Beskaffenhed; mod
Nord er den fuldkommen tør, men mod Syd strækker sig først en
Mose, hvori der findes meget Vildt, derpaa kommer et høilændt tørt
Stykke Land og saa en overordentlig vidtløftig saltholdig Mosestrækning, 
der naar den staaer under Vand kaldes „Sor“, men om Sommeren 
naar den er tilsyneladende tør kaldes „Chak“. Den er imidlertid
paa den sidstnævnte Tid af Aaret meget farlig, Grunden er falsk,
Hængedynd, og man har Exempler paa at Tusinder af Dyr ere
omkomne derude, hvilket navnlig var Tilfældet i 1836, da over 1000
Heste slap igjennem. Mod Vest er Egnen sandig, og tildeels leret,
mod Øst findes derimod de tidligere omtalte Sandhøie, Rynpeskierne.

Nordvest for den her beskrevne Plads omtrent 180 Werster fra
Saratow, ligger en anden ligeledes af Dschangir-Chan grundet fast
Leir, der kaldes „Chanens Sommerleir“, der bestaaer af ni kun for
Sommeren indrettede Huse.

Professor Hansteen aflagde paa sin sibiriske Reise Dschangir-Chan 
et Besøg, hvilket han paa sin charakteristiske Maade skildrer
saaledes: „En Eftermiddag indbød Chanen os til at drikke Thee i
hans Dagligstue. Da jeg sad ved Siden af ham i Sophaen, spurgte
jeg ham, om han kunde finde nogen eiendommelig Forskjel mellem
vore Ansigtstræk og de russiske, ligesom vi fandt hans Physiognomi
afvigende fra Russernes. Efter at han havde betragtet os i nogen
Tid svarede han Ja. Jeg spurgte nu Karelin (som man vil erindre
sig, hans tidlige Orenburgske Lærer) om han vel troede, at det vilde
more Chanen, ifald vi viste ham nogle Legemsøvelser, en norsk
Bondedands eller Sligt. Chanen modtog dette Tilbud med Fornøielse; 
Fortepianoet, som jeg om Formiddagen havde gjort mig
Umage for at stemme saa godt som muligt blev nu baaret ind. Jeg
forlangte nu først en Flaske, lagde den paa Gulvet og satte mig
paa den saaledes at Halsen vendte samme Vei som Fødderne, medens
høire Hæl støttede mod Gulvet, og venstre hvilede paa Tæerne af
høire Fod. Balancerende i denne Stilling tog jeg i hver Haand
en Stage med et Voxlys, der skulde tændes ved et paa Gulvet
staaende brændende Lys, uden at jeg anderledes maatte støtte mig
mod Gulvet. Efter nogle forgjeves Forsøg lykkedes det mig. Tauke,
Chanens ældre Halvbroder, prøvede paa at gjøre det efter, og gav
derved en god Bajazrolle. Efter at han flere Gange havde stødt
snart den ene, snart den anden Stage mod Gulvet og havde slukket
det brændende Lys, stødte han endelig med Næsen imod det, slukkede
det og trillede overende paa Gulvet. Derpaa balancerede jeg med
den ene Arm paa et Stolesæde og svingede Benene over
Stoleryggen, gik paa Hænderne, stødte Kolbøtter fremlænds og baglænds
og gjorde det saakaldte Reiespring. Flere af disse Øvelser gjorde
min Ledsager Lieutnant Due meget godt efter, men Sultan Tauke
vakte som Bajaz almindelig Munterhed. Han var lille, undersætsig,
bredskuldret og tykmavet, og for at være ganske ugeneert, trak han
sin Kaftan af, og vi havde derved det fuldstændige Billede af en
europæisk Bajaz for os, idet en Manchesters Trøie gik halvt ned
over hans vide Lærredsbuxer, ud af hvilke der stak et Par tykke
Støvler, hvortil endnu kom en spidspullet Hue. Ved ethvert af
hans klodsede Forsøg, som han dog gjorde med et vist comisk Lune,
faldt Huen af hans glatragede Hoved, hvorover Chanen loe saa han
var nær ved at briste; det var for os Alle en overordentlig moersom
Scene. Da Kirgiserne der vare udenfor i den store Sal, hørte al
denne Munterhed, kiggede de gjennem Døren ind i Stuen, klavrede
for at komme til at see Noget, op paa Skuldrene af hinanden, og
tumlede af og til ned af bare Latter, hvorved vor Munterhed end
mere forhøiedes. Endelig bad jeg Lieutnant Due at sætte sig ved
Fortepianoet og spille op til en Halling. I mine Skoledage havde
jeg i Markedstiden stundom seet Bønderne dandse denne Dands og
jeg kjendte nogle af de kunstfærdige Kast eller Spring, som deri
forekomme; saa godt som muligt prøvede jeg nu paa at gjøre dem
efter, og da jeg var færdig med Dandsen kom Karelin hen til mig,
og bad mig om at gjentage den. Jeg spurgte ham om Grunden
til denne Begjering; han sagde at han ikke kunde sige mig den nu,
men at jeg dog endelig maatte opfylde den. Det gjorde jeg da, og
medens jeg udførte mine Spring, lagde jeg Mærke til at Døren
til Fatimas, Chanens Hustrues Værelse stod paa Klem, og i den
mørke Stue kunde jeg ogsaa skimte en hvid Skikkelse. Dagen
derefter fortalte Karelin mig at det virkelig havde været Fatima der
havde siddet ved Døren, for ogsaa at have den Fornøielse at see mig
dandse Halling“.

*

Om Humboldt og hans Reisefæller have vi endnu kun at berette
at deres Reise i al Hurtighed gik over Woronesch, Tula, og Moskwa
til Petersborg. Her opholdt de sig i fire Uger, og tiltraadte derpaa
Reisen til Berlin, hvor de velbeholdne indtraf den 28de December
1829, efter omtrent ni Maaneders Fraværelse.

*
</chapter>

<h2>Indhold.</h2>

*

<h2><small>Første Capitel.</small></h2>
Anledning til Reisen. — Afreise fra Berlin. — Bemærkninger om Rav. —
Ankomst til Petersborg. — Newa.

<h2><small>Andet Capitel.</small></h2>
Afreise fra Petersborg. — Russiske Landsbyer. — Waldai. — Moskwa. —
Wladimir. — Nischni-Nowgorod. — Seilads paa Wolga. — Kasan. —
Ruiner af Bolgary. — Tartarernes Saban. — Motjaker. — Urals
Udløbere.

<h2><small>Tredie Capitel.</small></h2>
Katharinnburg. — Mynten. — Chemisk Laboratorium. — Steensliberi. —
Udflugter i Katharinaburgs nærmeste Omegn.

<h2><small>Fjerde Capitel.</small></h2>
Newjansk, Jernværk, Guldgrube og Guldvaskerier. — Nischne-Tagilsk,
Magnetbjerg, Guld- og Platinvaskerier. — Kuschwinsk, Magnetbjerget
Blagodat. — Guldvaskerier ved Bussisk, Diamanter. — Nischne-Turinsk. —
Bogoslawsk, Guldvaskerier, Kobbergruben Turistsk. — Werchoturi. —
Ædelsteensgrube ved Mursinsk.

<h2><small>Femte Capitel.</small></h2>
Afreise fra Katharinaburg. — Den siberiske Slettes Begyndelse ved
Kamyschloff. — Tjumen. — Tobolsk. — Stadens Beliggenhed, Udsigt fra
den høie Irtyschbred. — Den Barabinskiske Steppe. — Sibirisk Pest. —
Ankomst til Barnaul.

<h2><small>Sjette Capitel.</small></h2>
Altaiværkernes nærværende Tilstand og Historie. — Museum og
Smeltehytte i Barnaul. — Methode dersteds. — Slangebjerget. — Udflugt til
Steensliberiet Kolywansk. — Sølvgruberne Riddersk og Krokowsk. —
Ustkamenogorsk. — Syranowsk. — Kamentschtschikes. — Varme Kilder ved Berels
Udspring. — Besøg i den chinesiske Forpost Baty. — Bechtarminsk,
Tilbagereise paa Irtysch til Uslkamenogorsk.

<h2><small>Syvende Capitel.</small></h2>
Reise fra Altai til Sydural. — Kosaklinie paa høire Irtyschbred. —
Kobbergruber ved Schubba og Uba. — Semepalatinsk. — Saltsøer ved
Jamyschewskaja og Korækowskaja. — Omsk. — Den Ischkimske Steppe.

<h2><small>Ottende Capitel.</small></h2>
Miask. — Udflugt til Guldvaskerierne i Miasdalen. — Ilmenfjeldene. —
Taganaitoppen. — Kyschtimsk.

<h2><small>Niende Capitel.</small></h2>
Afreise fra Miask. — Auschkulfjeldet. — Verchne-Uralsk. —
Jaspisbruddet ved Orsk. — Orenburg. — Bekjendtskaber. — Aerolithen fra
Sterlimak. — Saline ved Ilerzk. — Kirgiserne og deres Lege.

<h2><small>Tiende Capitel.</small></h2>
Steppe mellem Urals nedre Løb, og Wolga. — Rynpeskierne. —
Saltsøer og Saltpytter. — Steppefloder. — Bjerge og Fjelde i Steppen. —
Veie gjennem og omkring Steppen til Astrakan.

<h2><small>Ellevte Capitel.</small></h2>
Afreise fra Orenburg. — Ankomst til Uralsk. — De uralske Kosakker. —
Uralfiskerierne.

<h2><small>Tolvte Capitel.</small></h2>

Afreise fra Uralsk. — Svovl-, Asphalt- og Saltkilder mellem Tok og
Sok. — Badested. — Wolsk.

<h2><small>Trettende Capitel.</small></h2>
Tydske Colonier ved Wolga. — Eltonsøen.

<h2><small>Fjortende Capitel.</small></h2>
Herrenhuttercolonien i Sarepta. — Zwicks Samlinger. — Tartariske
Ruiner ved Achtuba. — Mineralkilder ved Sarepta. — Jenotajewsk. —
Kalmuktempel paa Veien til Astrakan.

<h2><small>Femtende Capitel.</small></h2>
Wolgas Lavlande. — Armenierne i Astrakan. — Jurte-Tartarerne. —
Astrakanske Kosakker. — Kalmuker. — Et Besøg hos en Kalmukfyrstinde. —
Kalmukisk Gudetempel. — Hesteveddeløb.

<h2><small>Sextende Capitel.</small></h2>
Ankomst til Astrakan. — Blandet Befolkning. — Ruslands
Handelspolitik. — Astrakans Forfald. — Persisk og indisk Bazar. — Hinduisk
Gudstjeneste. — Takirer. Armenisk Bal.

<h2><small>Syttende Capitel.</small></h2>
Udflugt til det Caspiske Hav. — Wolgamundingerne. — Dampskibsfart
paa Wolga. — Øen Birutschicassa med den nedre Quarantaine. — Fart
paa det Caspiske Hav. — Bemærkninger angaaende det Caspiske Hav. —
Fyrtaarnet paa Øen Tehetyribugri. — Wolgafiskerierne. — Det Caspiske
Havs lave Beliggenhed.

<h2><small>Attende Capitel.</small></h2>
Besøg hos Kalmukfyrsten Sered-Tschab. — Dchangir-Chan og hans
Nybygd i Steppen. — Tilbagereise til Berlin.

*







Humboldts
Reiser
i Rusland.
