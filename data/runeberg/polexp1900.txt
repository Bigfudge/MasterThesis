
<img id="2335">K. A. G. GREDIN. E. LEVIN. TEOD. ODHNER. KJELL KOLTHOFF.
J, KJELDSEN. GUSTAF KOLTHOFF. HJ. ÖSTERGREN.</img>




TILL SPETSBERGEN
OCH NORDÖSTRA
GRÖNLAND

ÅR 1900

Natur- och
Djurlifs-skildringar

af

Gustaf Kolthoff

Med 56 illustr. och en öfversiktskarta.

STOCKHOLM

FR. SKOGLUNDS FÖRLAG
(SEELIG A CO:S FÖRLAGSFIRMA)

AKTIEBOLAGET CENTRALTRYCKERIET
I STOCKHOLM

1901

<chapter name="Inledning">
<h1>INLEDNING.</h1>

Som deltagare i professor <sc>A. E. Nordenskiölds</sc> Grönlandsfärd 
år 1883 och professor <sc>A. G. Nathorsts</sc> expedition
till Spetsbergen och Kung Karls land år 1898 hade
jag varit i tillfälle att göra närmare bekantskap med de
arktiska trakternas högre djurlif. Jag hade därvid fått
personligen inhämta någon kännedom om denna svårtillgängliga
del af jorden, och det gick med mig som med mången annan
forskare, jag längtade tillbaka till polarhafvets is för att
fortsätta mina studier på de rika forskningsfält, som
polarländerna och polarhafven ännu erbjuda. Särskildt stod det
för mig som ett önskningsmål att en gång få företaga en
ishafsfärd med zoologisk forskning såsom den hufvudsakliga
uppgiften. De ofvan nämnda berömda expeditionerna
tjänade i främsta rummet andra syften. Om äfven under dem
så mycket, som rimligen kunde begäras, gjordes för de
zoologiska arbetenas främjande, kunde dessa dock helt
naturligt icke tillgodoses i samma grad då som under en
uteslutande zoologisk expedition.

Professor Nathorsts expedition till östra Grönland år
1899 gaf uppslaget till en ny punkt på programmet för en


sådan expedition. Genom denna resultatrika upptäcksfärd
vanns nämligen äfven en fullständigare kännedom om
myskoxens uppträdande i dessa trakter, och Nathorst framkastade
den tanken, att man borde söka acklimatisera detta, som
det vill synas, ytterst värdefulla djur i våra svenska
fjälltrakter. Komme ett sådant företag att krönas med framgång,
så borde ensamt härigenom en riklig lön hafva vunnits för
den kostnad och möda, som en arktisk expedition kräfver.

Ett försök att infånga och hemföra lefvande myskoxar
kunde emellertid alltför lätt misslyckas. Det vore ju till och
med högst osäkert, huruvida man ens skulle kunna
framtränga till de trakter, där dessa djur finnas; — att sådant
icke går för sig hvarje år, därpå har sommaren 1901 gifvit
oss ett nytt exempel. Ett så ovisst företag borde därför icke
få från programmet undantränga andra uppgifter, som med
större säkerhet kunde väntas gifva goda resultat. Och
sådana uppgifter ansåg jag mig ha nog af, äfven om det skulle
gälla mer än en sommars expedition.

Jag önskade, som redan sagts, fortsätta mina
undersökningar öfver de arktiska fåglarnes och däggdjurens
biologi. Vidare hade jag sedan länge närt en önskan att i
Biologiska museet i Stockholm få till stånd en arktisk
afdelning, hvartill prof. Nathorst redan lämnat flere värdefulla
bidrag. Nu skulle denna plan kunna realiseras i större
skala, ja, om man så ville, borde tillräckligt material kunna
åstadkommas för upprättande af ett själfständigt museum,
där de arktiska trakternas djurlif kunde åskådliggöras.
Slutligen borde under resan insamling af allehanda arktiska
hafsdjur kunna företagas i åtminstone lika stor omfattning
som under de största bland föregående svenska ishafsfärder.

För att så mycket som möjligt draga nytta af den korta
arktiska sommaren borde en med sådana syften utgående


expedition först styra färden till västra Spetsbergen, dit man
brukar kunna framtränga redan i slutet af maj. Här skulle
tillfälle gifvas att på de mest lämpliga, delvis för mig redan
från 1898 bekanta lokaler studera de arktiska fåglarne under
deras häckningstid; ägg och fågelungar i olika åldrar samt
äfven gamla fåglar skulle kunna insamlas i tillräcklig mängd.
Under icke alltför ogynnsamma förhållanden borde dessa
arbeten medhinnas under juni månad. Omkring den 1:ta
juli skulle sedan färden styras väster ut, mot Grönland. Åt
myskoxfångst och zoologiska undersökningar i östra
Grönlands kusttrakter skulle anslås en månads tid. Nathorst
hade visserligen år 1899 redan de första dagarna af juli
kommit in till grönländska kusten norr om Kejsar Frans
Josefs fjord, men så tidigt på året hade före honom ingen
lyckats framtränga till denna kust. Efter tidigare erfarenhet
måste det anses för sannolikt, att man ej skulle kunna
komma in dit förrän mot slutet af juli. Därför kunde den
rundliga tiden af ungefär tre veckor användas för öfverresan.
Under denna borde man, för att kunna arbeta utan att
störas af sjögång, hålla sig bland drifisen men i närheten
af drifisregionens yttre rand, så att öppet vatten för
skrapning och trawlning alltid lätt måtte kunna nås. Öfverresan
skulle nämligen framför allt ägnas åt fångst af hafsdjupens
otaliga djurformer, men dessutom borde under denna äfven
rikt tillfälle gifvas att studera och för konservering insamla
däggdjur och fåglar, som lefva bland drifisen.

Planen för expeditionen hade jag gjort upp i samråd
med professor <sc>Nathorst</sc>, och jag hade sedermera under
tillrustningarna för färden lyckan att fortfarande få tillgodogöra 
mig hans rika erfarenhet, för hvilket allt jag känner
mig böra betyga honom min stora tacksamhet. Han
tillstyrkte mig nu ifrigt att göra allt för att få till stånd en


expedition efter ofvan angifna plan. Det visade sig äfven
snart, att företaget på flere håll omfattades med lifligt
intresse. Inom kort hade jag från åtskilliga personer fått
löfte om stora bidrag till bestridande af kostnaderna, löften,
som äro mig lika dyrbara såsom bevis på välvilja och
förtroende, ehuru jag till sist icke behöfde begagna mig af dem.

När jag i början af mars år 1900 vände mig till konsul
<sc>G. E. Broms</sc> med anhållan om hans understöd, svarade
nämligen denne, att han vore villig ensam bekosta expeditionen.
Genom denna storartade frikostighet var företaget på en gång
betryggadt. Med sitt varma nit för Norrlands utveckling i alla
riktningar blef konsul Broms helt naturligt lifligt tilltalad af
förslaget att där inplantera myskoxar. Men i själfva verket
visade han sig äga fullt ut lika stort intresse för
expeditionens öfriga uppgifter. Han gillade äfven mitt sedermera
framkastade förslag att utvidga expeditionens arbetskraft rätt
väsentligt utöfver hvad som ursprungligen var min mening.
Äfven ville han, att för expeditionens egen räkning skulle
anskaffas de mångahanda fångstredskap, kärl och
konserveringsvätskor, som äro behöfliga för hafsdjurens insamling
och lyckliga hemförande, hvarigenom våra zoologiska museer
befriades från de kännbara kostnader, som de för andra
expeditioners utrustning ofta måst vidkännas, och äfven
utrustningen kunde blifva större och bättre, än dessa
institutioners alltför begränsade tillgångar medgifvit.

Jag behöfver icke här orda om den stora tacksamhetsskuld, 
hvari särskildt Sveriges zoologer stå till konsul Broms
för det storartade mæcenatskap han utöfvat ej blott mot
denna expedition utan äfven eljest, då det gällt den
zoologiska forskningens främjande. Jag vill blott för min
personliga del härmed offentligen till honom uttala ett varmt tack
för det stora förtroende, han visat mig, och för den 


villighet, hvarmed han alltjämt gått till mötes mina
önskningar i fråga om expeditionen, äfven sedan det visade sig,
att denna skulle komma att kräfva ej obetydligt större
kostnader, än jag från början beräknat.

<img id="2346">KONSUL G. E. BROMS.</img>

Sedan expeditionens ekonomiska underlag genom konsul
Broms' frikostighet blifvit betryggadt, gällde det att få allt klart



till midten af maj. Tiden var knapp men borde dock kunna
räcka. Svårast var det att hinna anskaffa allt, som var
erforderligt för infångande och konservering af vattendjuren.
Särskildt då det gäller att undersöka äfven de större djupen,
behöfves nämligen en rätt vidlyftig utrustning. Rörande
dessa arbeten hade jag, redan innan det var säkert, att
expeditionen skulle kunna komma till stånd, rådgjort med
filosofie licentiaten <sc>Hj. Östergren</sc>, som under flere
zoologiska studieresor längs norska kusten förvärfvat en betydande
erfarenhet i dithörande frågor. Denne åtog sig nu att
medfölja på expeditionen såsom ledare af den del af de
zoologiska arbetena, hvilka rörde hafvets djurvärld.<footnote>De i min redogörelse för expeditionens gång inflickade korta
notiserna om dessa arbeten hafva också i regel lämnats af lic. Östergren. </footnote> Åt honom
öfverlämnade jag därför helt och hållet att ombestyra den
utrustning, som han ansåg behöflig för dessa arbeten — ett
uppdrag, som, då allt skulle nyanskaffas, obetingadt
innefattade den drygaste delen af de ännu återstående
förberedelserna för resan.

Allt blef emellertid färdigt till bestämd dag, tack vare
icke minst det stora tillmötesgående, som från alla håll
visades oss. Östergren ansåg det särskildt maktpåliggande att
äfven få en del fångstredskap af annat slag än de tidigare i
Ishafvet använda, alldenstund det visat sig, att många
djurformer helt undgå vissa fångstredskap men lätt fångas i
andra. Framför allt önskade han anskaffa s. k. Petersenska
trawlar, och för att vara säker om att få utmärkta redskap
begärde han råd af denna trawls konstruktör, den för sina
viktiga biologiska undersökningar berömde doktor <sc>C. G. J.
Petersen</sc>, föreståndare för Danmarks biologiska station. Denne
hade godheten själf för expeditionens räkning anskaffa ett


par sådana trawlar och meddelade dessutom flere värdefulla
råd. I huru hög grad expeditionens utbyte på hafszoologiens
område ökades genom begagnande af dessa trawlar och några
andra redskap med stor fångstförmåga (stora håfvar), skola
vi finna i redogörelsen för expeditionens resultat.

Äfven från andra håll visades oss det största tillmötesgående. 
Våra beställningar effektuerades mycket hastigt och ofta
med betydlig prisnedsättning. Bland de firmor, till hvilka
expeditionen på grund häraf står i tacksamhetsskuld, må
särskildt nämnas: <i>Fagersta bruk</i>, som åt oss tillverkade en 5,000
meter lång ståltrådslina för skrapnings- och trawlningsarbetena,
<i>Svenska spiralfabriken</i> i Stockholm, som försåg oss med den
för samma arbeten nödiga ackumulatorn, <i>Reymyre glasbruk</i>,
som levererade kärl för samlingarna, <i>Svenska krutfaktorierna</i>
i Landskrona, som sörjde för ammunition till våra hagelgevär, 
samt <i>Percy F. Luck & C:is Handelsaktiebolag</i> i Stockholm,
som utrustade oss med proviant.

Vänner och anhöriga till expeditionens deltagare visade
sitt intresse för vår trefnad ombord genom rikliga gåfvor af
vin, allehanda bakverk m. m.

Af expeditionens deltagare har jag utom mig själf redan
nämnt ännu en, nämligen licentiaten <sc>Hj. Östergren</sc>. Hvilka
våra respektive uppgifter skulle blifva ombord framgår af
det föregående. Det återstår att för läsaren föreställa de
öfriga svenska deltagarne och angifva deras uppdrag.
Medicine doktorn <sc>Ernst Levin</sc>, som varit min kamrat å Nathorsts
expedition 1898, skulle nu som då vid sidan af sin ej alltför
betungande läkarepraktik sysselsätta sig med bakteriologiska
undersökningar. Dessutom åtog han sig välvilligt att stå
för hushållet ombord, och han sörjde äfven som en riktigt
snäll »mamma» icke blott för god förplägning utan äfven för


det goda lynnets vidmakthållande. Han tjänstgjorde för
öfrigt äfven som expeditionens fotograf. Filosofie kandidat
<sc>Teodor Odhner</sc> medföljde för att deltaga i de hafszoologiska
arbetena och skulle dessutom som specialist på inälfsparasiter
särskildt eftersöka sådana djur. Min son <sc>Kjell Kolthoff</sc>
hade att som målare göra studier för den tilltänkta arktiska
afdelningen å Biologiska museet och tog vidare de
entomologiska arbetena på sin lott. Såsom expeditionens flitigaste
skytt kom han dessutom att mer än någon annan öka våra
samlingar af arktiska fåglar och däggdjur. Närmaste
tillsynen öfver dessa samlingars konservering skulle öfvas af herr
<sc>K. A. G. Gredin</sc>, som vid sidan af denna verksamhet äfven
fick tid att hopbringa rätt vackra botaniska samlingar. För
konservering af däggdjur och fåglar medföljde dessutom fyra
preparatörer: <sc>Sigge Pettersson, E. Eklund, Cyrus Widell</sc>
och <sc>John Pettersson</sc>, af hvilka den förstnämnde varit i min
tjänst i tjugo års tid, hvarunder, han följt mig på flere resor
och förvärfvat stor skicklighet både som samlare och som
preparatör. Som stewart tjänstgjorde <sc>E. Eriksson</sc>,
vaktmästare vid Karolinska Institutet i Stockholm, hvilken snart
för sitt goda humör blef mycket populär hos såväl norska
som svenska expeditionsdeltagare.

Så snart resan blifvit bestämd, hade naturligtvis
underhandlingar inledts för anskaffande af fartyg. Tack vare
professor Nathorsts kännedom om de norska fångstfartygen
lyckades det mig inom kort att förhyra »<i>Frithjof</i>», en af den
norska ishafsflottans yppersta ångare. En del för expeditionens 
behof nödiga förändringar af fartyget öfverenskommos,
och det är mig en kär plikt att erkänna, det dess redare,
konsul <sc>Johannes Gjæver</sc>, såväl vid dessas genomförande som
eljest, när helst det gällde expeditionens bästa, städse visade
största tillmötesgående och välvilja.



I och med förhyrande af »Frithjof» förvärfvade jag till
förare af detta fartyg kapten <sc>Johan Kjeldsen</sc>, hvars
hedersplats i främsta ledet bland alla norska ishafsfarare torde
vara obestridd. Hans förtjänst om expeditionens framgång
är mycket stor, icke minst på grund af det utmärkta sätt,
hvarpå han förstod att välja sin besättning. Dennas
medlemmar voro:

	<sc>Jens Øien</sc>, styrman,

	<sc>P. Pettersen</sc>, båtsman,

	<sc>Lars Lund</sc>, förste maskinist,

	<sc>Ole H. Halvordsen</sc>, andre maskinist,

	<sc>Ola Nilsen</sc>, harpunerare,

	<sc>O. Kulseth</sc>, d:o

	<sc>Hegge Nilsen</sc>, matros,

	<sc>Martin Enoksen</sc>, d:o

	<sc>Kornelius Kareniusen</sc>, d:o

	<sc>Eilert Hansen</sc>, lättmatros,

	<sc>Anton Eidisen</sc>, d:o

	<sc>Theodor Jensen</sc>, besättningens stewart,

	<sc>Oluf Nilsen</sc>, kock,

	<sc>Hartvig Waldenström</sc>, eldare,

	<sc>Emanuel Kristensen</sc>, d:o   och

	<sc>Petter Lund</sc>, däcksgosse.

Alla dessa voro norrmän. Jag tror ej, att det skulle vara
någon lätt sak att inom någon annan sjömanskår än den
norska erhålla en så genomgående förträfflig och tillika för
en expedition sådan som denna lämplig besättning.
Flertalet af dess medlemmar hade redan förut berest Ishafvet
som fångstmän eller sjömän.

Expeditionen råkade ut för åtskilliga motigheter.
Särskildt gjorde oss sommarens sena ankomst och de 


ogynnsamma isförhållandena vid Spetsbergen svårt afbräck. Att
resultatet ändock i det hela kom att motsvara mina
förväntningar, därför har man i främsta rummet att tacka det
outtröttliga intresse, hvarmed alle man, norrmän såväl som
svenskar, hela tiden arbetade för uppnående af
expeditionens mål.

</chapter>


<chapter name="Första kapitlet - Färden till Spetsbergen">
<h1>FÖRSTA KAPITLET.</h1>

<h2>FÄRDEN TILL SPETSBERGEN.</h2>

Efter en rätt besvärlig och långsam resa
längs norska kusten hade vi ändtligen
tillryggalagt den långa vägen från
Kristiania till Skaarö i nordligaste Norge. Vädret hade under
denna färd, särskildt under de första dagarna, varit mycket
stormigt och en ihållande nordlig vind allt utom gynnsam.
Jämte mig hade d:r Levin och min son Kjell gått ombord
i Kristiania. D:r Östergren, kand. Odhner, hr Gredin och
de fyra preparatörerna från Uppsala hade slutit sig till oss i
Trondhjem. Full kollast var intagen i Kvalö, den sista
provianten och vatten i Tromsö. Endast en del redskap skulle
intagas i Skaarö, och här måste allt ombord stufvas och
ordnas, innan vi gåfvo oss ut på öppna hafvet.

Ägaren af Skaarö hvalstation, konsul Gjæver, som med
utomordentligt tillmötesgående varit mig behjälplig med
expeditionens utrustning, inbjöd oss den 3 juni till afskedsmiddag
i sin vackra villa å Skaarö, och det var sålunda på ett
synnerligen festligt sätt vi för några månader fingo taga farväl
af civilisationen.



Vädret hade nästan hela våren varit ruskigt, och under
regn samt hård blåst gingo vi till sängs den 3 juni på
aftonen. Följande dag skulle vi afsegla, och det var därför
så mycket angenämare att denna morgon vakna vid solens
lifgifvande strålar och se hafvet lugnt, liksom inbjudande
till färden.

Ännu återstod en del arbete ombord, och medan detta
utfördes under kaptenens och styrmannens ledning, företog
jag med mina kamrater en utfärd till lilla Skaarö. När vi
från denna färd mot aftonen återkommo, förklarade
kaptenen, att allt var klart, och jag bestämde afseglingen till
kl. 1/2 8 på aftonen.

Ändtligen började då vinschen arbeta, ankarkättingen
drogs knarrande upp ur djupet, och knappt hade ankaret
visat sig i det klara vattnet, förrän propellern började arbeta.
Vi gledo långsamt ut mot det öppna Ishafvet. Svenska flaggan 
svajade på Frithjofs stortopp, norska flaggan akterut,
och uppe på Skaarö sågo vi både svenska och norska
flaggorna liksom till afsked fläkta sakta för den svaga vinden.
Våra vänner på stranden viftade ett sista farväl, en hälsning
som besvarades med ett ifrigt näsduksviftande ombord.

Så hade vi då lagt ut från skandinaviskt land, för en
sommar lämnat civilisationen och drogo nu bort till
obebodda trakter, gående okända öden till mötes.

Vädret var vackert, vinden nordlig och sålunda emot,
men så svag, att den föga hindrade vår framfart. För att
vi skulle få tillfälle att bese det stora fågelberget Fuglö,
styrdes Frithjof tätt under detta. Tusentals fåglar svärmade
där högt upp vid de branta bergväggarna, och fram och åter
från hafvet drogo ständigt flockar af alkor och lunnefåglar.

Snart hade vi äfven Fuglö bakom oss, vi voro ute i
öppna hafvet och Frithjof gungade raskt fram, obekymrad,


<img id="2336">FRITHJOF I TROMSÖ HAMN.</img>




som det tycktes, om de höga sjöarna, hvilka fradgande
liksom af vrede vräktes undan för fartygets bog. Flere af
Ishafvets fåglar hade vi redan sett. I den ljusa, nordiska
natten mötte oss nu stormfåglar eller hafhästar, som
fångstmännen kalla dem. Tysta som andar sväfvade dessa fåglar
tätt förbi fartyget.

Stormfågeln är ishafsfararens sällskap natt och dag.
Det är en fröjd att se honom, när han med ilande fart och
orörliga vingar drar fram tätt efter hafsytan, höjande sig
öfver de höga sjöarnas ryggar och sänkande sig djupt ned
emellan dem. För att få fart slår han några kraftiga slag med
vingarna, och så seglar han långa sträckor utan att röra dem.

Den 5 juni var vädret godt, vinden nordlig men svag.
Frithjof ångade fram med god fart. Ej en seglare syntes.
Endast stormfåglarne sväfvade ständigt omkring oss, och
emellanåt syntes en hvals mörka rygg höja sig öfver hafvets
yta, eller kunde vi se dessa djurs sprutningar likt
vattenkonster borta mot synranden i öster. Som dagen kom, så
gick den. Allt är sig likt där ute på hafvet. Vi hade
inrättat tiden så, att frukost åts kl. 8, middag kl. 2 och afton
kl. 8. Ingen af gunrummets personal var egentligen sjösjuk.
Alla samlades glada vid middagsbordet, och sällan gick
någon dag, då ej vår präktiga mamma, d:r Levin, hade något
att öfverraska oss med.

Den 6 juni på morgonen uppvaktades jag af mina
kamrater med anledning af min namnsdag. Levin gick i spetsen
och slog trumma på en stekpanna eller något dylikt, och
hvar och en hade förskaffat sig något slags musikinstrument,
så nog blef jag trakterad med musik den dagen alltid. Det
blef sedan en riktig festdag. Redan på morgonen syntes
isbitar för ut, sjön hade lagt sig och allt tydde på att isen
var oss nära. Länge dröjde det ej heller, förrän ett isband


visade sig, och när vi närmade oss detta, sågo vi sälar i
hundratal ligga uppkrupna därpå. Detta var vårt första
tillfälle till jakt.

Väl vetande, att under en sådan expedition försiktighet
framför allt är nödvändig, hade jag redan från början förbjudit
all skjutning utan mitt tillstånd. Det bestämdes därför nu
som alltid, hvem som skulle skjuta, och skyttarne fingo
sina bestämda platser. Ett par sälar fälldes genast från
fartyget, och sedan utsattes en båt, i hvilken Levin och jag
gingo ned. Kjell, som var klokare än vi, gick ut med sin
lilla kanot och tog hagelbössa. Vår båt guppade nämligen
på grund af sjögången samt höjde och sänkte sig i takt med
isbitarna, på hvilka sälarne lågo, och detta försvårade i hög
grad kulskotten, i synnerhet som sälarne måste skjutas i
hjärnan eller halskotorna. Några sälar blefvo emellertid
snart fällda, men Kjell sköt de flesta med hagel.

Efter en timmes jakt återvände vi till fartyget, och där
upptornades på däcket en hög af tretton vackra grönlandssälar, 
resultatet af vår första jakt, hvilket i förening med
namnsdagen gaf anledning till festmiddag, där till och med
ett par champagnekorkar fingo smälla.

Vi hade nu fått arbete ombord. Sälhudarna aftogos,
rengjordes och saltades. Djurens inre delar undersöktes,
preparat gjordes, galla togs för att kemiskt undersökas af
prof. Hammarsten, och Odhner gräfde i djurens kroppar
efter inälfsmaskar och andra parasiter. De flesta af sälarne
hade magsäcken alldeles tom, men i några funnos lämningar
efter kräftdjur, som lefva i och nära hafvets yta.

På eftermiddagen möttes och forcerades det ena isbältet
efter det andra. Fåglar började uppträda allt talrikare, alkor
och stormfåglar visade sig i mängd, likaså kryckjor. Äfven
fjäll-labbar, bredstjärtade labbar och tejstar iakttogos. Detta


var ett tydligt tecken till, att vi ej hade långt till Beeren
Eiland. Snart blefvo vi äfven varse ett snöhöljdt fjäll, som
långt bort i norr höjde sig öfver synranden. Det var Mount
Misery på Beeren Eiland. Kursen ställdes ditåt, och vi
ångade en stund fram mellan gles och klen is. Denna blef
dock allt tätare och omöjliggjorde snart vidare
framträngande i den riktningen.

Hvarje polarfarare, som en gång skådat isen där uppe,
längtar åter dit. När man efter några dagars färd öfver
Ishafvets öppna bälte skådar en ljus skiftning på
himlahvalfvets norra del eller på någon fläck däraf, vet man redan,
hvad man har att vänta. Isen finnes under den där
skiftningen. Efter upptäckten af detta fenomen dröjer det ej
heller länge, förrän utkiken uppe i tunnan på stormastens
topp ropar: is för ut! Man vet nu, att framträngandet mot
norden möter ett hinder, ett hinder, som snart säger stopp.
Oaktadt kännedomen härom, kännedomen om att det är
denna nordpolens säkra förpost, som utestänger forskaren
från det förborgade området där bakom och som sålunda
omintetgör hans käraste önskningar och stoltaste hopp, kan
han dock ej låta bli att glädja sig åt isen.

Efter att några dagar och nätter ha gungat på det
vanligen upprörda Ishafvet är det en hvila att komma in till
isbältet. Är vinden nordlig, märker man tidigt isens
närvaro därpå, att sjön lägger sig och fartygets mer eller mindre
våldsamma krängningar upphöra. Blåser det åter sydlig
vind eller har det under de närmaste dagarna gjort det, så
kan sjön gå våldsam ända in till isens kant. Den yttersta
iskanten ter sig då helt olika mot vid nordlig vind.
Gungande, som på lek, höja sig isblocken för att snart åter
gnisslande mot hvarandra sänka sig ned i dälderna mellan
de in bland isbitarna lugnt rullande vågorna. Långt in i

isen komma dock ej sjöarna. Isblocken tynga och nedpressa
dem, de blifva mindre och mindre, och ett stycke in bland
isflaken märker man dem endast därpå, att de mindre
isbitarna gruppvis helt sakta ömsom höja och ömsom sänka sig.

Nu hade jag nått den efterlängtade dagen. Vi voro
inne i isen. Det var dock ej den äkta polarisen, sådan jag
sett den mången gång förr. Det var klen hafsis, som helt
säkert längre fram på sommaren skulle upphöra att
existera. Det var ej heller det ljushaf, som i klart väder
utbreder sig öfver isen. Vädret var mulet, tämligen kallt, och
den ihållande nordanvinden blåste fortfarande.

Att nå Beeren Eiland söder ifrån syntes ej vara möjligt.
Vi styrde därför väster ut och trängde fram genom isen i
denna riktning. Under natten gjordes flere försök att från
olika håll nå land, men isen låg för tätt packad härför. Då
det ej var af någon större vikt för mig att komma till detta
land, som jag redan väl kände sedan 1898 års expedition,
och vi dessutom ej hade tid att vänta, beslöt jag den 7 juni
att styra färden direkt på sydvästra Spetsbergen.

Tvenne den ryska gradmätningsexpeditionen tillhöriga
fartyg passerade oss på väg till Hornsund, där de ryska
gradmätarne öfvervintrat. Ett af dessa fartyg skulle redan
d. 12 juni återvända till Norge. Dess kapten anropade oss,
n
underrättade oss välvilligt härom och erbjöd sig att medtaga
post från oss. Då Hornsund låg i vår väg, styrde äfven jag
för detta ändamål färden dit.

Den 8 juni hade vi kommit långt in i isen. Jakten
hade börjat på allvar, och ehuru jag ej för mindre viktiga
djur ville stanna fartyget, knallade dock våra bössor rätt
ofta. Kjell sköt tre vackra exemplar af den vid Spetsbergen
sällsynta bredstjärtade labben (Lestris pomarina). Ett par
vackra grönlandssälar hade vi skjutit under natten. På

morgonen syntes en stor mörkfläckig säl ligga på ett isflak.
Vi styrde färden dit, och jag tog plats i fartygets för, väpnad
med min lilla 8 mm:s Mauserstudsare. Det visade sig
snart, att djuret var en klappmyts Han låg på en hög is,
väl 1 <sup>1</sup>/<sup>2</sup> meter öfver vattnet. Med sakta fart gled fartyget
fram allt närmre och närmre. Det vackra djuret låg på
buken, rakt utsträckt. Emellanåt vände det hufvudet mot
fartyget men tycktes ej förstå, att någon fara hotade.
Slutligen började det se oroligt ut och gjorde en rörelse med
kroppen, som tänkte det störta sig ned i sjön, men nu var det
för sent. Min studsare knallade, och djurets hufvud sjönk ned
på isen, hvilken färgades röd af blod. Snart var en båt
utsatt och det vackra bytet hämtadt ombord.

<img id="2356">SKJUTEN KLAPPMYTS</img>

Det var en gammal, mycket vacker hona, och min lilla
kula hade gjort ett så fint hål genom halsen, strax bakom
kraniet, att såret knappt syntes.



En stund senare sågs ännu en klappmyts. Denne skulle
Kjell skjuta. Vi sågo, att hans kula tog i hufvudet men
tydligen för lågt. När klappmytsen fick kulan, sprang han till
och skulle just kasta sig i sjön, då jag sände honom en kula
genom halsen, för hvilken han ögonblickligen dog. Äfven en
grönlandssäl sköts med kula från fartyget.

Flere snösparfvar, som tydligen ännu voro stadda på
flyttning, kommo ombord. En af dessa var så utmattad,
att han fångades med handen. Vi sökte rädda hans lif,
men den lilla fågelns krafter voro slut, och han dog efter
en liten stund. När man ser, hvilken mängd utmattade
fåglar, som under seglatser vår och höst komma ombord, får
man ett begrepp om att det måste vara ett betydande antal
fåglar, som under flyttningen få sin graf i hafvet.

En islom flög förbi fartyget och styrde färden mot
Spetsbergen. Det är första gången denna fågel blifvit iakttagen där.

På e. m. rapporterades från utkikstunnan, att
Spetsbergen var i sikte, och kl. 6 såg jag dess snöbetäckta
fjällspetsar höja sig öfver horisonten. Mot aftonen kommo vi
ut i isfritt vatten. Vi behöfde nu ej längre slingra oss fram
mellan isflaken, och Frithjof sköt därför fram med större
hastighet.

Den 9 juni på f. m. ångade vi in i Hornsund på
sydvästra Spetsbergen. Intrycket var något helt annat nu, än
då jag var här år 1898. Då voro dalarna fria från snö.
Endast här och där såg man en drifva. Nu åter var hela
landet inhöljdt i ett tjockt snötäcke. Hornsund var uppfylldt
af is, hvarpå sälar här och där lågo uppkrupna. Framför
oss låg en jättestor sådan, en gammal storsäl. Vi närmade
oss med sakta fart det isflak, på hvilket han låg, och när
det ståtliga djuret visade tecken till att vilja gå i sjön, sände
jag det en kula genom halsen. Sälen dog ögonblickligen, och

<img id="2337">STORSÄLEN HISSAS OMBORD.</img>

<img id="2338" id="2338">STORSÄLEN PÅ FRITHJOFS DÄCK MED DEN UNGA VIKARESÄLEN PÅ RYGGEN.</img>





hans blod sprutade ur kulhålet, så att både isen och vattnet
däromkring färgades röda. Det var en gammal hanne,
kolossalt tjock, 2 <sup>1</sup>/<sup>2</sup> meter lång och vägde, enligt det sätt vi
hade att uppskatta hans vikt, 340 kilo. Vi hade ingen våg
med oss, men sälen lades på ena änden af en på midten
understödd planka, och det visade sig, att han vägde upp
4 män, hvilkas sammanlagda vikt utgjorde den nämnda.

Det är rätt svårt att på något afstånd uppskatta sälarnes
storlek, när de ligga uppkrupna på isen. Jag sköt sålunda
denna dag på ett långt håll en liten säl, som sedermera befanns
vara en nästan nyfödd unge af vikaresälen, en liten lurfvig
murfvel, som såg rätt lustig ut i sin silkeslena, ulliga dräkt.

Då vi ej hade något vidare att göra i Hornsund, vände
vi åter till sjös och styrde färden mot norr, så snart vår
post var öfverlämnad till ryssarne. Det arbetades nu flitigt
ombord. Levin tog bakterieprof af de skjutna sälarne,
Östergren gjorde preparat af djurens inre delar och Odhner gräfde
i inälfvorna efter maskar.

Utanför sydvästra Spetsbergen, mellan Hornsund och
Belsund, ligga ett par små ögrupper, af hvilka de sydligast
belägna kallas Dunöarna och de norr om dessa Isöarna.
Isöarna, på hvilka ett rikt fågellif är rådande, besökte jag
med Nathorst 1898, men då jag förut ej varit i tillfälle
undersöka Dunöarna, ställdes nu färden dit. Mot aftonen voro
vi i jämnhöjd med dessa öar. En båt utsattes, och jag rodde
i sällskap med Levin, Odhner och Kjell till den största af
dem. Hela ön var täckt med snö, och det var tydligt, att
något rikt fågellif ej ännu kunde vara att finna där. Rundt
kring stranden summo ejdrar talrikt, andra sträckte fram
och åter, och många sutto uppe på snöfälten. Flockar af
prutgäss vadade i snön, och den lilla täcka rödbröstade
simsnäppan (Phalaropus fulicarius) flög kvittrande fram och åter

<img id="2339">STORA DUNÖN SEDD FRÅN NORRA SIDAN. På den upphöjda stenen sitter en »borgmästare».</img>




längs stranden, eller låg hon i små sällskap simmande på
hafvet. Vi lade i land på inre sidan af ön, där bekväm
landningsplats anträffades, och vadade upp öfver snöfälten.
Där bergstopparna stucko upp öfver snön, hade gässen och
ejdrarne börjat lägga sina ägg, men de bon som anträffades
voro ej många. Då vi behöfde färsk fågel ombord och
särskildt längtade efter gåsstek, fälldes en del gäss. Flere
praktfulla exemplar af den sällsynta simsnäppan, jämte en del
andra fåglar, blefvo äfven vårt byte, och mot natten
återvände vi till fartyget med en rik skörd. Vid fartyget hade
man under vår frånvaro skjutit en bredstjärtad labb.
</chapter>

<chapter name="Andra Kapitlet - I Isfjorden">
<h1>ANDRA KAPITLET.</h1>
<h2>I Isfjorden</h2>

Den 10 juni på f. m. ångade vi i det
vackraste väder in i Isfjorden. Min mening
var att gå till Advent Bay, men hela
fjordens inre befanns vara fullt af packad is, och inloppet till
nämnda hamn var ännu täckt af obruten is. Vi försökte
forcera isen, men fartyget fastnade i den och vi måste vända.
På isen syntes flere, ganska färska björnspår, och långt in
syntes sälar i sådan mängd, att de kunde räknas i
hundratal. Kjell sköt en mycket stor storsäl.

Då det ingick i min plan, att expeditionen skulle stanna
en tid i Isfjorden, beslöto vi att söka en annan hamn, och
färden styrdes för detta ändamål till den längst ut på södra
sidan af fjorden belägna hamnen Green Harbour. Hela denna
hamn, som sträcker sig rätt långt inåt landet, var
emellertid betäckt med landfast is, och vi hade ej annat att göra
än att förtöja fartyget vid iskanten och där afvakta tiden
för att under gynnsammare förhållanden söka tränga längre
in i fjorden.

Det var en härlig dag, och natten blef en sådan där
skön nordisk natt, som man aldrig glömmer. Rundt om

<img id="2340">COALBAY I ISFJORDEN.
</img>



den spegelblanka fjorden höjde sig de snöhöljda fjällen upp
mot den ljusa, molnfria himlen. I norr stod solen strålande
skön öfver det af blånande fjäll beskuggade landskapet. I
de mest mjuka och behagliga former sänkte och höjde sig
landet på södra sidan upp mot de af solens strålar belysta


fjällen. Allt var så ljust, så hvitt och rent, att man bara
ville dit upp. Men att komma dit var för mig en önskan
blott. Snön låg meterdjup mellan oss och fjällen, ja det
fanns ej en bar fläck, till hvilken jag kunde komma för att
tillfredsställa min längtan efter landbacken.

<img id="2360">STORMFÅGLAR I SLAGSMÅL.</img>

Länge hade vi ej legat i Green Harbour, förrän en mängd
stormfåglar samlades kring fartyget. Dessa närgångna fåglar
gladde oss mycket, och de blefvo äfven väl belönade för den
trefnad de skänkte oss. Späckbitar, smörgåsar och andra
goda varor blefvo utkastade till dem, och hvarje gång en
godbit kom, arrangerade fåglarne de lustigaste slagsmål.
Slutligen togo våra gossar sig före att binda en späckbit i ett
snöre samt med detta i handen klättra ned på de utfällda
repstegarna och därifrån slänga ut sina lockbitar mot de
alltid hungriga stormfåglarne. Dessa kommo då genast och
blefvo så närgångna, att den ena efter den andra fångades
med blotta handen. Så snart de fångade fåglarne släpptes,
angrepo de genast åter lockbitarna och kunde gång på gång
ånyo fångas. Stormfågeln har ej annat bekymmer än att
skaffa sig mat. Hungrig är han alltid, och får han bara äta,
bryr han sig föga om hur det för öfrigt går. För utsikten
att få en matbit underkastar han sig gärna att bli fångad,
och till och med om man skjuter kamraterna vid hans sida,
fäster han sig ej det ringaste vid det, endast han får mat.

Äfven borgmästaremåsar samlade sig kring fartyget, och
när vi på isen lade ut ett par sälkroppar, blefvo dessa
genast angripna af denna stora och vackra mås. Äfven några
labbar besökte oss, och Kjell fällde två vackra exemplar af
den bredstjärtade labben samt en bländande hvit ismås, den
förstå af sin art, som anträffades under färden.

På den landfasta isen lågo massor af sälar uppkrupna.
Alla dessa sälar hade i isen sina väl underhållna hål, 




bredvid hvilka de hvilade, och så snart man närmade sig
djuren, störtade de sig ned genom hålen. Märkligt är, att
sälarne, när de ligga vid sina hål eller s. k. brunnar på de
stora isflaken, äro så skygga, att det är ytterst svårt att
komma dem inom skotthåll, hvilket det däremot ingalunda
är, när de ligga uppkrupna på små isbitar, från hvilka de
åt flere håll kunna nå det öppna vattnet. Det är tämligen
påtagligt, att djuren verkligen reflektera öfver, att de äro
mera utsatta för fara på de stora isflaken, där de endast ha
sin brunn att rädda sig i.

Den 11 juni företogo Levin och Kjell, åtföljda af två
män, en skidtur inåt land. Vädret var lugnt och vackert,
temperaturen + 2 gr. Celsius. Själf gjorde jag en tur med
ångslupen utåt fjorden. När vi mot aftonen samlades
ombord, redogjorde hvar och en för sitt arbete under dagens
lopp. Jag hade skjutit 38 sjöfåglar, hvaraf flere för
samlingarna väl behöfliga, resten för hushållet ombord.
Skidvandrarne hade varit vida omkring och hemförde två vackra
hannar af den intressanta spetsbergsripan. Denna ripa, som
mest liknar vår fjälllipa, är dock betydligt större än denna
och ungefär lika stor som vår dalripa. Hon utmärker sig
för öfrigt hufvudsakligen genom sin ovanligt långa stjärt.
Riporna buro ännu sin hvita vinterdräkt. Förutom ripor
hade skidlöparne af fåglar endast sett snösparfvar. De hade
sett flere björnspår men förgäfves sökt efter ren och renspår.
östergren hade användt dagen till iordningställande af
trawlarna och Odhner hade dagen lång gräft efter inälfsmaskar
i fågelkroppar.

Då snön låg så djup, att ännu ej en bar fläck syntes
från sjön, och skidlöparne berättade, att endast uppe på
fjällens krön, där vinden sopat bort snön, berget på några
få ställen var blottadt, är det mig obegripligt, huru 


<img id="2341">HAFHÄSTAR PÅ ISFJORDEN.</img>




landfåglarne finna föda. Dock kvittrade snösparfven lika munter
och förnöjd som vanligt, och flockar af gäss flögo fram och
åter öfver de vidsträckta snöfälten.

Följande dag företog jag i sällskap med Levin och Kjell
en färd med ångslupen och en fångstbåt på släp till det
längre i öster belägna Coal Bay, dit vi anlände fram på
förmiddagen. Äfven denna vik var täckt af landfast is, och
det såg till en början föga lofvande ut att komma i land.
Vid östra sidan var dock isen sönderbruten, och sedan vi
lämnat ångslupen, lyckades det oss att med fångstbåten
tränga in mellan isblocken. Strandvallen var ej synnerligen
hög, och en snödrifva, som bar att gå på, räckte dit upp,
så att det lätt nog lyckades oss att klättra upp för denna
annars på en lång sträcka otillgängliga strandvall.

Jag hade redan förut från sjön sett, att marken här
var fläckvis bar, och då jag redan från ett flyktigt besök
under 1898 års expedition kände till lokalen, väntade jag
att finna ett rikare djurlif. Som professor Nathorst först
här visat, förekommer här dvärgbjörken, hvilken eljest icke
träffats på Spetsbergen, och det var här vi under hans
expedition 1898 funno de första från Spetsbergen kända
skalbaggarna.

Väl uppkommen öfver det branta snöfältet vid stranden,
var det med en angenäm känsla jag satte foten på bar mark.
Framför mig utbredde sig en vid platå, hvilken under
fjällen sträcker sig i norr och söder samt utbreder sig och
sammansmälter i söder med den vidsträckta dalgång, som från
Coal Bay sträcker sig långt inåt landet. På de stora, ännu
kvarliggande snöfälten och drifvorna var det lätt att se, hur
nordanvinden under vintern rasat öfver dessa fält. Tack
vare dessa stormar var snön bortblåst från de öppnaste
fälten, hvilka nu med sin friska, gröna mossa fägnade våra


ögon. Här och där på tufvorna lyste redan Spetsbergens
tidigaste blomma, den vackra, skära <i>Saxifraga oppositifolia</i>,
och fjällvallmons stänglar böjde sig behagligt mot marken,
liksom blygdes de öfver att höja sig och visa sina fagra,
gula blommor midt ibland snömassorna.

Öfver de snötäckta fälten stodo färska renspår. Flere
renar hade nyligen betat där och sedermera längs
sjöstranden gått inåt landet. I sydlig riktning styrde vi därför
färden åt samma håll som renarne, och det föll sig så, att
Levin och Kjell kommo att gå något högre upp än jag.
Långt hade vi ej kommit, förrän jag varseblef en betande
ren. Då mina kamrater ej förut hade skjutit vildren, var
det min önskan, att en af dem skulle få fälla djuret. Jag
beslöt därför att själf gå omkring det och söka drifva det
emot dem, hvarför jag tecknade åt dem att dölja sig. När
en vildren blir skrämd, brukar han nämligen oftast springa
upp mot fjällen, och jag höll därför sannolikt, att han skulle
ta vägen upp mot mina kamrater, där de stodo mellan
djuret och det närmast belägna fjället. Skyddad af några kullar
gick jag ned mot sjön, där jag vadande öfver stora och
djupa snöfält lyckades obemärkt komma omkring renen, så
att jag slutligen hade denne emellan mig och mina kamrater,
och nu gick jag rakt på honom. Det vackra djuret, som
ännu bar sin gråhvita vinterdräkt, visade till en början
ingen rädsla. Det betade fortfarande, höjde emellanåt sitt
vackra hufvud och såg liknöjdt på mig. Slutligen började
det dock visa tecken till oro, sprang ett stycke undan och
stannade ett ögonblick, men till sist vände renen med ens
och kom trafvande emot mig i god fart. Nu måste jag själf
skjuta honom. Han fick en kula bakom bogen och blef
liggande på en bar fläck, bredvid det af hans blod bestänkta
snöfältet. Där samlades vi alla kring det fällda djuret. 

Levin tog bakterieprof, huden aftogs i en hast, och såväl denna
som köttet lastades på Kulseths starka skuldrOr.

Hur förträffliga konserverna nu för tiden än äro,
tröttnar man dock snart vid dem, och därför blir det alltid jubel
ombord, när man hemför ett så präktigt villebråd som en
vildren. Det höga värde, man under en sådan expedition
sätter på det vilda, förhöjer i mitt tycke jaktnöjet i hög grad.
Medvetandet om att man dödat djuret för ett högt ändamål
gör, att man känner sig nöjd, och ett högt ändamål kan man
med skäl säga att det är, när djurets kött bidrager till
uppehället, på samma gång som dess inre delar, dess hud och
kranium komma vetenskapen till godo.

<img id="2361">DEN FÄLLDA UNGRENEN.
Efter fot. af E. Levin.
</img>

Min mening var att fortsätta färden längre inåt dalen,
men de djupa snöfälten blefvo mig för besvärliga, och jag



styrde därför mina steg upp mot den mera snöfria
fjällsluttningen. Af fåglar syntes ej många, men snösparfven var
allmän; de milda drillarna af denne Spetsbergens älskligaste
fågel ljödo från alla håll. Flere par ripor anträffades, och
det visade sig, att honorna redan hade anlagt sin
sommardräkt, medan hannarne ännu voro rent hvita. Det var
förvånande att se, huru riphonornas mörka dräkt
sammansmälte med den mossiga marken, och det var äfven tydligt,
att fågeln var medveten härom. Ständigt sågs nämligen den
hvita hannen sitta på en snödrifva, under det att honan
uppsökte de bara fläckarna, där hon var mycket svår att
upptäcka. Naturen har tydligen klädt honan i sommardräkt
så mycket tidigare än hannen, därför att hon skall vara
skyddad under rufningen. För hannen, som nästan ständigt
uppehåller sig på snödrifvorna, är den hvita dräkten
lämpligas, och han aflägger den ej förrän vid den tid, då hans
hjälp behöfs för ungarnes vård.

Jag var synnerligen glad åt fynden af dessa vackra ripor.
Spetsbergsripan är nämligen en stor sällsynthet i museerna,
och mig veterligen ha aldrig förr några honor i denna
präktiga vårdräkt blifvit hemförda.

När vi vid middagstiden vände åter ned mot
hafsstranden, räknade jag till mer än etthundrasextio sälar, som lågo
uppkrupna på den landfasta isen. Den stora, präktiga
Spetsbergsgåsen sträckte parvis fram och åter. På den bara
marken syntes öfverallt lämningar efter denna gås, hvilken
ryckt upp grässtånden för att komma åt dessas rötter, som
synas utgöra gässens viktigaste föda. Emellanåt flög en
bländhvit borgmästare<footnote>Den stora hvitvingade trutmåsen (Larus glaucus).</footnote> fram längs stranden, öfver hvilken den
täcka kryckjan flaxade tätt. Öfver fjorden sträckte flockar
af alkor och alkekungar, och på strandvallen trippade 

fjärpyttan<footnote>Kustsnäppan (Tringa maritima)
</footnote>. När jag närmade mig henne, sträckte hon sin ena
vinge rakt upp i vädret, som ville hon göra sig bemärkt,
så sprang hon undan några steg, upprepade samma manöver
och flög slutligen bort, under det hon liksom hånande till
mig ropade högt pytta, pytta, pytta, tvi-tvi-tvi. Äfven ett
exemplar af den på Spetsbergen mera sällsynta roskarlen
och den större strandpiparen (Charadrius hiaticula) iakttogos.
Mellan isblocken helt nära stranden låg den täcka svarta 
tejsten (Uria grylle, var Mandtii) Han dök ofta ned, och när
han åter kom upp till ytan, medförde han för hvarje gång en
stor sprattlande räka, hvilken nu sönderbets och förtärdes.
Det är den i dessa fjordar särdeles allmänna stora räkan
(Sclerocrangon boreas), som denna fågel på Spetsbergen mest
synes lefva af.

<img id="2362">ETT PAR SAMTIDIGT FÄLLDA SPETSBERGSRIPOR.</img>

Medan våra mån gjorde båten i ordning, slogo vi oss
ned på strandvallen. Jag lät blicken flyga omkring det
hvitklädda landskapet, öfver hvilket tunga lager af tjocka hade



gruppvis lägrat sig och bortskymde de högsta fjällen.
Närmare fjordens mynning stod tjockan tät som en vägg, men
fjorden låg blank och klar med sina band af kringdrifvande
is. Under oss vid stranden lågo stora isblock vräkta mot
hvarandra, och på dessa hoppade våra män viga som katter,
under det de med båtshakar sökte fösa undan de isar, som
lågo i vägen för vår båt. Snart var det klart till affärd, och
det återstod oss endast att sittande på snödrifvan med god
fart åka nedför denna. Ångslupen väntade oss utanför
isbandet, och mot natten voro vi åter församlade ombord å
Frithjof. Östergren hade användt dagen till ordnandet af
sina skrapredskap, Odhner hade samlat parasiter och
preparatörerna konserverat 31 fåglar.

När jag följande morgon — den 13 juni — kom upp
på däck, utbredde sig den skönaste tafla för mina ögon.
Fjorden låg spegelblank, och solen sände sina lifgifvande
strålar från den molnfria, ljusblåa himlen. Det var ett
ljushaf omkring mig, sådant man endast ser i polartrakterna,
och det snöhöljda landet med sina hvita kullar, skuggade
dälder och blånande fjäll låg utbredt som ett sagoland. Det
var den första varma dag vi haft; termometern visade + 10
gr. Celsius. Länge fingo vi dock ej njuta af solen och värmen.
Mörka molnbankar höjde sig snart i söder, temperaturen
sjönk åter, och snart var den vackra himlen täckt af moln.
På nordsidan om fjorden åter strålade solen dagen lång,
och det ljushaf, som på morgonen var rådande hos oss,
utbredde sig fortfarande där borta öfver de blånande fjällen.

Vi hade alla denna dag fullt arbete ombord. Gredin
och kaptenen gjorde jaktutfärder i båt, och den senare kom
hem med en lefvande ung säl, som hade blifvit bedöfvad af
hans kula och tillfångatagits. Det stackars djuret kröp en
stund omkring på däck och såg så olyckligt ut, att jag 

beslöt gifva det friheten. Sälen släpptes ut i sjön, och det
var en fröjd att se honom snabb som en pil ila bort genom
det klara vattnet. På något afstånd från fartyget höjde han
hufvudet öfver ytan och kastade en förvånad blick bort till oss.

Preparatörerna hade ständigt arbete, och äfven denna
dag fälldes en del ismåsar, lunnefåglar och andra fåglar för
konservering.

Då vi på grund af snömassorna på landet kring Green
Harbour voro bundna vid sjön och sålunda hade ett mer
inskränkt arbetsfält, beslöt jag att gå med fartyget till Coal
Bay, där vi åtminstone något kunde gå omkring på land.
Vi ångade alltså dit den 14 juni på f. m. Vädret var lugnt,
temperaturen + 6 gr. Cels., och när aftonen nalkades, sken
solen upp härligt. Det delvis snöfria landet på vikens
östra sida lockade mig oemotståndligt. Då vi för
öfverseglingen till Grönland behöfde färskt kött, och Levin ansåg
det ytterst viktigt att få många bakterieprof af renar, beslöt
jag att på aftonen företaga en renjakt. För detta ändamål
for jag, jämte Levin, Kjell och ett par män, i land på
samma ställe, där vi vid föregående besök landat. Väl
uppkomna på stranden bestego vi några höjder, hvarifrån vi
hade öfverblick öfver det närmaste landskapet, och med
hjälp af kikare sågo vi ett stycke längre inåt fem betande
renar. Af dessa gingo tre i sällskap och två spridda.
Dessutom sågs en sjette ren, som vandrade öfver isen till andra
sidan af viken.

Öfver breda snöfält och sumpiga träskmarker vandrade
vi bort mot djuren. Kulseth, som var med och som är
gammal vildrensjägare, föreslog mig nu, att vi skulle gå en lång
krok omkring djuren för att från motsatta hållet smyga oss
på dem. Detta skulle jag äfven varit med om, i händelse
vi varit i de norska fjällen, men spetsbergsrenarne kände

jag förut, och med dem behöfver man ej gå så omständligt
till väga. Jag beslöt att försöka ett gammalt sätt, som
vanligen lyckas i obebodda länder, där djuren ej äro
uppskrämda af människor eller svårare rofdjur. I enlighet
härmed fortsatte vi rakt på de tre betande renarne, och dessa
fortsatte att beta, tills vi kommo dem nära på vid pass 3
till 4 hundra meters afstånd. Då höjde de med ens sina
hufvuden och sågo ängsliga ut. Vi däremot satte oss alla
ned på marken, och såsom jag hade väntat, kommo renarne
genast gående emot oss. De voro alla tre unga djur med
små horn och nästan hvita till färgen. Med af nyfikenhet
framsträckta hufvuden kommo de oss allt närmare, och när
de voro inom godt skotthåll, bestämde jag att vi skulle skjuta
hvar sin. Levin fick tillsägelse att skjuta först, och jag
väntade med att skjuta, tills de två första renarne voro fällda,
då den tredje fick en kula från mig. Inom några ögonblick
lågo de alla tre döda på snön. Medan våra män passade
dem, fortsatte vi till de andra båda, som varit synliga
längre bort, och snart voro äfven dessa fällda. Medan Kjell
och jag stannade vid dessa våra byten, gick Levin uppför
en närbelägen höjd. Väl uppkommen dit hukade han sig
ned, siktade och sköt. I detsamma kom en äldre rentjur
springande i stark fart öfver höjden bort mot oss. Jag
kunde ej se, att han var anskjuten, hvarför jag höjde
studsaren för att skjuta, men i detsamma tumlade renen död till
marken. Levins kula hade träffat honom på rätta stället.

Medan nu Levin och Kjell voro sysselsatta med att taga
bakterieprof af de fällda djuren, fortsatte jag längre inåt
dalen. Långt hade jag ej gått, förrän jag såg ett par
renhorn höja sig öfver kanten af en låg kulle. Nedhukad smög
jag mig dit, och när jag höjde mig öfver kullens rand, såg
jag en vacker renoxe, som låg på den gröna marken mellan

ett par snöfält. Hållet var långt, men jag litade på min goda
Mauserstudsare, siktade så godt jag kunde och sköt. Renen
sprang upp, vacklade, men började gå undan. Han kom dock
ej många steg, förrän en ny kula sträckte honom till marken.

Nu hade vi skjutit 7 renar på en liten stund, och som
jag ansåg oss för tillfället ej behöfva flere, beslöt jag att
afsluta renjakten.

Länge hade jag hört en riptupps skorrande läte uppe
på den närbelägna fjällsluttningen, och dit upp vandrade
jag nu öfver djupa snöfält. Riptuppen, som flög fram och
åter mellan snödrifvorna, syntes redan på långt håll, och
såväl han som hans vackra höna blefvo mitt byte. Medan
jag var på väg ned, såg jag två gäss komma flygande och
slå ned nere på slätten. Kjell smög sig bakom en kulle
inom kulhåll för dem och fällde den ena gåsen med sin
karbin. En stund senare sköt han ytterligare en gås med
kula. Båda dessa gäss voro präktiga exemplar af
spetsbergsgåsen (Anser brachyrhynchus).

Levin hade mycket att göra med att taga bakterieprof
såväl af renarne som af de fällda gässen och riporna. Det
led mot natten, och Kjell och jag vandrade sakta före längs
stranden bort mot vår tältplats. Vi hade nämligen tagit ett
par tält med i land, och det var min mening att stanna ett
par dagar på platsen. På en klippa sutto två ståtliga
borgmästare med halsarna i kors. Kjell blef genast pigg på att
göra ett vackert kulskott och frågade mig, om jag trodde, att
han kunde skjuta kulan genom halsen på båda fåglarne.
Han siktade och sköt, med den påföljd att båda måsarne
tumlade ned med genomskjutna halsar.

Det var den skönaste natt vi dittills haft under färden.
Midnattssolen strålade härligt bort i norr. Snön smälte, så
att det syntes, och tusen små bäckar skyndade porlande ned

mot hafvet. Vid tolftiden hvilade vi en stund på
strandvallen. Nere på isen under oss lågo hundratals sälar, och
en sådan, som kommit vilse på isen, skyndade krypande ut
mot det öppna vattnet. Länge gladde denna säl oss med
sin egendomliga gång, och det förvånade oss, att han med
sina för rörelser på land så oändamålsenliga extremiteter
kunde taga sig fram så fort, som han gjorde Det hade
varit en lätt sak för oss att skjuta eller fånga honom, men
vi funno det ovärdigt att ofreda en så värnlös varelse,
hvarför han fick ostörd fortsätta sin krypande färd ut till den
öppna fjorden. En blå räf syntes på afstånd, och gäss flögo
emellanåt fram öfver fältet, bland hvilka äfven tre
hvitkindade gäss (Anser leucopsis) och några prutgäss iakttogos.

<img id="2363">SPETSBERGSRIPTUPP PÅ SNÖN.</img>

Först vid tvåtiden på natten kommo doktorn och våra
män knogande efter oss, de sistnämnde lastade med renkött



och hudar. Vi samlades nu vid tälten, eld uppgjordes,
potatis kokades och biffar stektes. Det var ett lif för mig, och
när jag efter intagen måltid tände min cigarr och slog mig
ned vid en präktig grogg, kände jag mig så lycklig och nöjd,
att jag velat taga hela Spetsbergen i famn.

Den 15 juni på morgonen vaknade jag vid att någon
rörde vid tältet, och i detsamma stack Östergren in sitt
hufvud genom tältöppningen. Jag såg genast på hans
utseende, att någon olycka hade inträffat, och innan jag
frågade, hvad det var, flögo tusen tankar genom mitt hufvud.
Jag trodde, att någon drunknat eller att någon annan olycka
inträffat vid fartyget. På min fråga, hvad är det, svarade
han: vi ha haft eldsvåda ombord i natt, och kapten säger,
att det är omöjligt att fortsätta färden. Hur jag kände det
vid denna underrättelse, kan läsaren lättare tänka sig, än
jag kan beskrifva det. Jag sprang ögonblickligen upp, alle
man väcktes, och så skyndade jag till det på några
kilometers afstånd vid iskanten förtöjda fartyget. Ombord mötte
mig bleka ansikten, och min gode kapten var kanske den
blekaste. Han hade blifvit väckt i sista stund och var då
nära ihjälosad. Min första åtgärd var att kalla in
maskinisterna och ge dem i uppdrag att noga undersöka
maskinen. Snart fick jag från dem den glädjande underrättelsen,
att maskinen var oskadad. Min andra åtgärd var att lugna
kaptenen. »Var lugn, kapten», sade jag. »Här är ingen
fara. Maskinen är oskadad, och då vänder jag ej, så länge
Frithjof flyter.»

Emellertid såg det hemskt ut ombord. Elden hade
brutit ut i det öfre maskinrummet, där doktorn hade inredt
sitt bakteriologiska laboratorium. En lampa, som brunnit
under hans termostat, hade exploderat, oljan hade runnit
ut, och innan nattvakten observerade det, stod rummet i

lågor. Snart slogo lågorna högt upp i masterna.
Maskinisterna, som måste ut genom det brinnande rummet, sprungo
i bara linnet genom elden men räddade sig till all lycka
så väl, att endast en af dem fick ett obetydligt brännsår på
halsen. Att det raska folket nu i farans stund skött sig väl
som alltid, var tydligt; elden hade på en kort stund släckts.
Emellertid hade den lämnat ganska betänkliga spår
efter sig. Maskinrummet var kolbrändt, de öfre hytternas väggar,
kommandobryggan och allt trävirke därintill var koladt,
glasen i skylightet söndersprungna. Allt detta måste repareras,
och inom kort var det ett skrapande och filande ombord,
som tydde på fullständigt verkstadslif. Så godt sig göra lät,
var skadan emellertid snart afhjälpt. Största förlusten led
Levin, som fick sin präktiga termostat och en mängd
instrumenter uppbrända. Maskinisterna förlorade äfven en del af
sina kläder, och min stora, dyrbara äggkläckningsapparat
brann upp.

Sedan alla brända väggar och bjälkar blifvit afskrapade
och målade, var det endast skylightets söndersprungna
glasrutor, hvilka delvis ersattes med oljeduk, som påminte om
olyckan. Levin fick emellertid ej vidare ha någon termostat
under däck. På akterdäcket, där man alltid hade den för
ögonen, fick han från den dagen inrätta sin bakterieodling.

Den 16 juni på morgonen reste jag och Kjell i land för
att skjuta några gäss. Doktorn for samtidigt på jakt åt
annat håll, och Östergren reste utåt fjorden med ångslupen
för att skrapa. Väl kommen i land på vårt gamla ställe,
följde jag stranden till vänster, åt hvilket håll jag förut ej
hade varit. Gässen, som vid mitt besök på Spetsbergen år
1898 hade sina bon högt upp i fjällen, kunde i år för
snömassoma ej häcka där, utan vi funno deras bon nu nere
på strandvallen. På afstånd sågs en gås, som stod högrest,

och därbredvid en annan, som låg. Jag förstod, att de hade
ägg där, och närmade mig varsamt. När jag kom de båda
fåglarne nära på ett par hundra meter, började hannen, som
stod bredvid sin rufvande hona, att se ängslig ut, vände sig
ån åt ena, än åt andra hållet och gick slutligen fram till
honan. Denna gick nu af äggen, och båda fåglarne hjälptes
åt att med näbbet draga dun, mossa och jord öfver dessa.
Under tiden hade jag närmat mig på omkring 100 meters
afstånd. De båda fåglarne promenerade då undan för mig,
började beta och visade alls ingen ängslan; men när jag
kom dem alltför nära, flögo de tysta undan ett par hundra
meter och satte sig så åter på den gräsbeväxta marken. Det
syntes mig härvid ganska tydligt, att gässen reflekterade
öfver sin ställning och att de funno det klokast att afleda
min uppmärksamhet från boet genom att alls icke röja
någon oro. Med tanke härpå gick jag, ständigt fixerande de
båda fåglarne, rakt fram till boet och tätt förbi detta.
Härunder förhöllo sig fåglarne fortfarande fullkomligt
obekymrade, betade ifrigt och voro alldeles tysta. Då vände jag
om och gick åter fram till boet, och först när jag vidrörde
detta, kunde gässen ej längre hålla sig lugna. De upphörde att
beta, hannen tillkännagaf sin ängslan med ett eget kacklande,
och så flögo de bägge upp och gjorde en lof omkring mig.

Äggen hade blifvit öfvertäckta så väl, att jag till en
början hade svårt för att se boet. Först voro äggen inhöljda i
ett rikt dunlager, som låg i en vacker krans omkring dem,
och därpå var det hela öfvertäckt med mossa och jord, så
att det var fullständigt jämnadt med marken.

Andra gäss gjorde sig ej så mycken möda med att täcka
sina ägg, och de, som endast hade lagt ett eller ett par ägg,
brydde sig ej alls om att täcka dem. Här som öfverallt på
Spetsbergen voro labbarne framme, och så snart en gås 

lämnade sina ägg obetäckta, blefvo dessa genast sönderhackade
af labbar. Dessa röfvare äro äfven så allmänna, att hur
många man än skjuter ned, intaga genast nya de fälldas
plats vid gås- och ejderbona.

På natten återvände vi med rikt byte, hvaribland några
vackra gåsbon, fem ståtliga gäss, två fjällabbar m. m. Fyra
hvitkindade gäss sågo vi äfven men lyckades ej komma dem
inom skotthåll. Doktorn hemkom från sin jaktfärd med
6 vackra simsnäppor och 5 alfåglar. Östergren och Odhner
hade i skrapan fått en mängd små hafsdjur, med hvilkas
preparering de voro sysselsatta till sent på natten. Gredin
hade skjutit ett trettiotal alkor för hushållet, och
preparatörerna, som denna dag fått tillstånd att uppfriska sig med
en renjakt, hade skjutit 5 renar. Eklund — en af
preparatörerna — hade smugit sig på en gammal rentjur och
skjutit honom med hagel. Renen, som ej dog genast, sprang
emot Eklund, och denne, som i dag gjorde sitt första försök
på jakt, slog djuret i hufvudet med bösskolfven, så att denna
gick af. Han hade lånat bössan ombord, och denna händelse
grumlade nog något hans glädje öfver den lyckade jakten.

Den 17 juni stannade jag ombord för åtskilliga
göromål. Östergren och Odhner foro ut på renjakt, och Kjell
gaf sig af på annat håll. Mot aftonen återkommo renjägarne
med tre renar, fyra ripor och en kull ripägg. Kjell hade
skjutit två gäss och ett par ripor.

Följande dag var tämligen ruskig, med stark blåst.
Östergren och Odhner foro ut för att trawla men måste vända
på grund af för hög sjögång. Jag lade ut 400 krok långref,
agnad med djuret af blåmusslan och för detta ändamål i
Norge inköpt småsill, men fick ej andra djur på min ref
än sjöstjärnor.

Den 19 juni var vädret strålande vackert med riktig

sommarvärme. Termometern visade på f. m. + 16 gr. Cels.
i skuggan och i solen mot hyttväggarna ända till 31 gr. Jag
gjorde i sällskap med Kjell och ett par män en tur i land,
bort till gässens häckningsplats. Flere gåsbon undersöktes,
och en del ägg insamlades. Högt upp mot skyn sågs den
ena flocken rotges<footnote>Alkekungen (Mergulus alle). Namnet rotges, som fågeln fått af
holländarne, betyder svarta råttan. Det är rätt betecknande, då fågeln
när han ilar fram i vattnet, erinrar om en svart råtta.</footnote> efter den andra draga till och från
öfversta krönet af det närbelägna fjället. Jag önskade gärna
för expeditionens samlingar några ägg af denna fågel, och
för detta ändamål klättrade mina hurtiga mån upp i fjället.
Det visade sig emellertid, att fåglarne ännu ej lagt ägg, —
endast ett sådant erhölls. Högt uppe i fjället anträffade
männen en räflya och funno flere små, ännu blinda räfungar döda
utanför lyans ingång. Två af dessa ungar togos med till
mig, men några fingo ligga. När Kjell blef underrättad
härom och fick veta, att karlarne sett och varit rätt nära
en af de gamla räfvarne, gick han dit upp för att söka
skjuta en sådan. Han kom lagom dit för att få se räfven
hämta och bära bort sina döda ungar, men kom honom ej
inom skotthåll. Hvad som varit anledningen till
räfungarnes död är svårt att förstå. Att föräldrarne bära bort och
en tid vårda sina ungars lik, ser man ej sällan bland rofdjur.

En del gäss, som ännu ej häckade, sträckte fram och
åter öfver fältet. För att få skjuta några sådana byggde
Kjell och jag hvar sin skjutkoja och tillbringade
eftermiddagen i dem. Öfver mig kommo endast två af de grå
spetsbergsgässen, och dessa föllo båda samtidigt för mina båda
skott. Utom skotthåll flögo fyra hvitkindade gäss förbi mig,
och dessa togo sig så bra ut, där de längs marken drogo fram,
att det var en ögonfägnad att se dem, glänsande i solskenet.



Länge låg jag där på strandvallen bakom min af
jordtufvor byggda skjutskärm, och blicken flög än ut öfver
fjorden än upp mot fjällets branter. Plötsligt såg jag ute i
fjorden ett föremål, som likt en orm sköt fram i riktning
mot mig. Det kom allt närmare, höjde sig i vågor öfver
vattenytan och sprutade emellanåt upp vatten. Jag var nästan
färdig att tro, det hafsormen, det hemlighetsfulla odjuret,
uppenbarade sig för mig, och hade kanske trott så än i dag,
om ej föremålet hade kommit mig så nära, att jag tydligt
kunde urskilja det. Det var fyra stycken hvalrossar, som
summo i en rad efter hvarandra. Emellanåt döko de ned
och voro under vattnet en kort stund, men så höjde de
sig nästan samtidigt, sprutade en kort stråle väl en meter
upp i luften och höjde samtidigt sina kullriga ryggar öfver
vattenytan. De ståtliga djuren summo förbi mig helt nära
stranden och gåfvo sig af in i bukten, där de försvunno
bland isen.

När jag mot aftonen sammanträffade med mina
kamrater och den skörd, som hvar och en af oss under dagens
lopp på skilda håll hade gjort, sammanfördes, var resultatet
vackert nog. De »krokodilingar» — såsom gamle Ola
kallade räkor och andra kräftdjur — hvilka Östergren och
Odhner skrapat upp från fjordens botten, voro ej af mindre
intresse än fåglarne. Bland sällsyntare föremål, som under
dagens lopp insamlats, var en kull ägg af brednäbbade
simsnäppan, hvilken Gredin funnit.

Den 20 juni ämnade jag med ångslupen företaga en
färd öfver fjorden till Cap Boheman. Ett af expeditionens
mål var att undersöka det stora, af insjöar och träsk
uppfyllda låglandet innanför nämnda udde, hvilket jag för sent
på året besökte med Nathorstska expeditionen 1898. Där
är en utmärkt lokal för vattenfåglar, och dit stod min 

längtan. Stora voro emellertid ej utsikterna att nå afsedt
resultat, eftersom landet helt säkert ännu var täckt med snö
och insjöarna tillfrusna. Vi gåfvo oss emellertid af, och
kaptenen själf följde med som styrman. Efter ett par timmars
färd visade det sig, att en stark västlig vind var rådande
längs andra landet. Sjön började gå så hög, att vi måste vända.

De äro egendomliga dessa lokala vindar, som dagen lång
kunna blåsa längs fjordarnas ena sida, under det man har
alldeles lugnt vid den andra. På Spetsbergen är det vanligt,
att stormen rasar i en fjord, medan en annan närbelägen
ligger lugn. Vanligast förekomma dessa vindar under
glacierer, där dessa mynna ut till någon fjord.

Vår färd blef nu en sjöfågeljakt, och ett stort antal
alkor blefvo fällda. Näst gässen voro alkorna vårt
fömämsta fågelvildt, och vår kock anrättade dem förträffligt. Ejdern
är mycket allmän men i allas tycke sämre som föda
betraktad. Alkjakten är äfven mycket rolig och för ovana skyttar
ingalunda lätt. Där alkorna sträckte som bäst, där lade vi
oss med vår båt och afvaktade alkflockarna. Vanligen kom
den ena flocken efter den andra, stundom ensamma alkor,
och alla ilade de fram som pilar genom luften. Vill man
skjuta säkert på dem, får man lära sig att sikta långt
framför. Dubbléer voro mycket vanliga, men det var just ingen
mer än Kjell och jag af expeditionens medlemmar, som med
säkerhet kunde skjuta dem. Att sitta en stund så där i en
båt på alkskytte hör till jägarens feststunder, särskildt då
sjön är lugn. Man ser då fågel rundt om sig, hvart man
vänder sina ögon. Än föll nu en alka eller ett par, åkande
på vattnet, för mina skott, än ett par tunga ejdrar.
Flockar af rotges svängde oupphödigt förbi med susande fart,
under det tjufjon<footnote>Labben (Lestris crepidata).</footnote> uppe i luften svängde omkring bland


kryckjor och borgmästare, ofta låtande höra sitt envisa »jeeo
jeeo jeeo», som ville han därmed gifva ett uttryck åt sitt
dåliga lynne.

Vid middagstiden återvände vi till fartyget. På e. m.
lade jag ut refven med samma dåliga resultat som förut.
På mina 400 krokar ref fick jag endast några sjöstjärnor.
Östergren trawlade ute i fjorden och fick en mängd fiskar,
cottider, besläktade med våra ulkar, ett par vackra
Lycodesarter samt den lilla lustiga Cyclopterus spinosus, som är en
dvärgafbild af vår stenbit. Han fick äfven en mängd stora
exemplar af den präktiga räkan Sclerocrangon boreas<footnote>Vid Gronland erhöllo vi ända till 15 cm. långa exemplar af en
besläktad art, Sclerocrangon salebrosus (se fig. här ofvan).</footnote>,
hvilken jag för min del värderar högt, om den också icke är så
god som våra kräftor. Hårdt saltad och kall utgjorde denna
stora räka ett värdefullt ombyte i vår kost, och vi åto den
nästan dagligen under vistelsen i Isfjorden.

<img id="2364">SCLEROCRANGON SALEBROSUS. (Efter G. O. Sars, något förändrad.)
2/3 af naturlig storlek.</img>

Mot aftonen, eller rättare sagdt mot natten, samlades
expeditionens medlemmar ombord, och hvar och en
redogjorde för hvad han upplefvat under dagens lopp. Gredin


hade gjort en synnerligen god jakt och hemförde många för
våra samlingar värdefulla fåglar.

Den 21 och 22 juni var hård blåst rådande. Östergren
trawlade från fartyget med godt resultat. Jag försökte komma
i land men måste vända för is och hög sjögång. Kjell hade
bättre tur. Han var i land på natten och återvände med
ett rikt byte.

Midsommaraftonen beslöts att för besättningen anordna
en liten fest såsom ett uttryck af vår tacksamhet för det
utmärkta sätt, hvarpå den skött sig under den gångna tiden
af expeditionen. Denna fest arrangerades af vår präktige
doktor, såsom alltid vid liknande tillfällen, på ett förträffligt
sätt. Gemensamt middagsbord för oss alla dukades på däck.
Skålar föreslogos, tal höllos och skämtet jublade. Visserligen
var det ej någon vacker dag. Solen hade dolt sig bakom
svarta moln och temperaturen var endast + 4 gr. Cels., men
det var nog ingen, som kände det kallt, vare sig under
middagen eller när vi mot aftonen samlades kring bålarna och
vår präktige Erikson, klädd i trekantig hatt med hög plym
och sitt väldiga gyllene träsvärd i handen, jagade de blyga
matroserna fram till bålen. Mot aftonen hölls rättegång, då
hvar och en skulle stå till svars för hvad han hade gjort
under färden och bli belönad därefter. För detta ändamål
stod jag som domare på öfverdäcket. Kjell och Levin voro
klädda till svarta munkar, och en af dem bar en väldig svart
bok, i hvilken han antecknade offrens gärningar. Gåfvor
voro inslagna till hvar och en, och dessa voro, så godt sig
göra lät, afpassade efter förtjänst. Sedan hvar och en hade
erkänt sina synder, fick han sin gåfva. En fick cigarrer,
en annan en knif, och Eklund, som slagit sönder bössan på
en renoxe, fick en förgylld tiotumsspik med rådet att aldrig
den förutan vidare gå på jakt. Alla voro sprittande glada,

<img id="2342">EN DEL AF BESÄTTNINGEN.</img>




ej minst gubben Ola, hvars gåfva blef en riklig portion af
den kära tuggtobaken, Han hade äfven stoppat munnen så
full af tobak, att han till följd däraf vägrade att hålla ett
tacksamhetstal till doktorn, hvilket båtsmannen skämtsamt
föreslog borde hållas på hebreiska. Lille John var klädd
som flicka och kallades Johanna. Han såg riktigt näpen
ut och var naturligtvis föremål för en väldig kurtis.
Oaktadt den rikliga välfägnaden och den spottande glädje, som
dagen lång var rådande, höllo alla sig nyktra. Jag blef
innerligt fästad vid detta folk och kände mig verkligt rörd,
när de såsom svar på mitt tal till dem försäkrade, att de
skulle göra allt för att hvar och en i sin mån bidraga till
expeditionens framgång. Detta sitt löfte höllo de äfven alla
på ett för dem mycket hedrande sätt.

<img id="2365">BO AF SPETSBERGSGÅSEN.</img>

Kjell kunde ej hålla sig ombord hela dagen. Han var
en stund borta vid det västra landet, där han sköt en hel
mängd för expeditionen värdefulla fåglar, bland dessa en,
som förut ej är funnen på Spetsbergen, nämligen en gammal


hanne af den smalnäbbade simsnäppan {Phalaropus
hyperboreus).

Midsommardagen kom med härligt väder, och
temperaturen steg till + 8 gr. i skuggan. Jag ansåg, att vi hade
undersökt trakten kring Coal Bay så väl, att vi nu borde
draga till mera okända trakter. Redan tidigt på morgonen
fyrades det också på i ångpannan, och klockan 8 ångade vi
af öfver fjorden bort mot Cap Boheman. Snart voro vi så
nära dess långgrunda strand, som vi vågade gå; en båt
utsattes, och jämte mina trogna följeslagare Levin och Kjell
gaf jag mig af mot landet. Stranden var blockerad af is,
och som hela låglandet var så täckt af djup snö, att ej en
bar fläck syntes, måste jag uppgifva tanken på att där kunna
uträtta någonting. Jag styrde då färden till de båda små
holmar, som äro belägna helt nära land på västra sidan om
den utskjutande udden. Här häckade massor af ejdrar, och
bland de rufvande honorna iakttogs äfven en praktejderhona,
men denna hade endast ett ägg. 1898 var praktejdern
allmän här, men han häckar talrikast inne vid träsken på
låglandet, dit jag nu ej kunde komma. Vid mitt föregående
besök på denna lokal funnos inga gäss häckande på
holmarna. Nu måste gässen nöja sig med de få lokaler, där
bar mark för dem stod att finna. Flere par hade äfven
slagit sig ned på holmarna, där vi funno bon med ägg af
både spetsbergsgåsen och prutgåsen. En del ejderägg togos
för hushållet, några gäss och ejdrar skötos för samma
ändamål, och så återvände vi med ringa byte till det ute i
fjorden väntande fartyget.
</chapter>

<chapter name="Tredje kapitlet - Till Norra Spetsbergen.">
<h1>TREDJE KAPITLET.</h1>

<h2>TILL NORRA SPETSBERGEN.</h2>

Östergren hade uttryckt sin önskan att få
trawla i Isfjordens mynning, och
förberedelser därtill gjordes nu. Efter ett par
timmars gång voro vi därute, och så skulle trawlen ut.
Emellertid var besättningen ännu ej van vid trawlning från
fartyget — hittills hade ångslupen användts vid trawlningarna —
och häraf föranleddes ett missöde, som kunnat blifva rätt
ödesdigert. Ingen tänkte nämligen på att stanna maskinen,
medan trawlen utsläpptes, och följden blef, att propellern
fattade i nätet och snärjde omkring sig hela trawlen. Den
ena af dennas stora, järnskodda träskifvor hängde fast vid
propellern, och maskinen kunde följaktligen ej användas utan
stor risk att få propellern fördärfvad. Det återstod oss
därför ingenting annat än att stoppa maskinen och hissa segel
samt gå in i Green Harbour. Vädret, som på förmiddagen
varit det bästa, slog också om på middagen. Det blåste
upp en hård nordanvind och temperaturen sjönk till + 1.5
Cels. Sedan vi väl förankrat, vidtog ett allvarsamt arbete
för att få propellern klar. Först kl. 1 på natten lyckades
detta och lyckades så bra, att den skada, som skett 

trawlen, lätt kunde afhjälpas. Följande dag fortfor nordanvinden
med snöbyar, och vädret var så ruskigt, att jag ansåg det
vara oklokt att gå till sjös. En del fåglar fälldes kring
fartyget, och det arbetades flitigt ombord.

Den 26 juni kl. 7 f. m. afseglade vi från Green
Harbour, och nu skulle den efterlängtade trawlningen i fjordens
mynning äga rum. Östergren hade lofvat oss att i
fjordmynningen fånga ett slags räkor, som skulle vida öfverträffa
dem vi förut ätit, och detta löfte höll han som en hel karl.
När trawlen kom upp, innehöll den nämligen en stor mängd
de vackraste röda räkor (Pandalus borealis), stora som
mindre kräftor, men den innehöll ej endast dessa härliga djur,
utan många andra intressanta kräftdjur, fiskar (bl. a. en
rocka), mollusker, sjöstjärnor, svampar, maskar o. s. v. i så
riklig mängd, att både dagen och natten gingo åt, innan
Östergren och Odhner fingo alla dessa djur på bästa sätt
preparerade i sprit, formalin eller andra, för de skilda
formerna lämpliga vätskor.

<img>PANDALUS BOREALIS (Efter J. Hjort)
Hälften af naturlig storlek.</img>

Den Petersenska trawlen visade här som eljest sin stora
öfverlägsenhet öfver äldre liknande redskap i fråga om 

infångandet af mera snabba hafsdjur såsom räkor och fiskar.
Åtminstone då det icke gäller alltför stora djup, är denna
trawl tillika tämligen lätt att sköta. Man här att gå med
sakta fart, under det den utsläppes, så att den må nå
bottnen i rätt ställning, och vidare får man naturligtvis väl akta
sig för att trawlen eller linan må komma alltför nära
propellern. Detta kan vid trawlning bland is vara svårt nog att
undvika, hvarför det säkraste är att låta fartyget under hela
trawlningsarbetet gå baklänges.

Af den stora, präktiga räkan — Pandalus borealis är
dess vetenskapliga namn — koktes en hel gryta, och det
blef en verklig festmiddag den dagen. Räkorna voro
delikata, ja, de öfverträffade i mitt tycke t. o. m. de bästa kräftor.
Samma räka förekommer på större djup (omkring 100—300
meter) äfven vid Norges och Bohusläns kuster. Under de
sista åren har den på några ställen i södra Norge blifvit
föremål för ett mycket lönande fiske, sedan den Petersenska
trawlen här blifvit införd genom doktor Joh. Hjort.

Jag hade hört fångstmännen tala om Förlandsöarna, ett
par öar belägna helt nära sydvästra kusten af Prins Charles
förland. Dessa öar finnas ej upptagna på Spetsbergens karta
och äro mig veterligen aldrig besökta af någon expedition.
Ej underligt då, att min längtan stod till dem och att
kaptenen fick order att om möjligt styra dit, något som
emellertid ej var så lätt. Det blåste nämligen hård nordlig vind,
och farvattnet var fullkomligt obekant. Vår djärfve kapten
satte dock kurs på öarna, hvilka vi snart sågo framför oss,
och med sakta fart gledo vi dem allt närmare. Styrman
Øien stod i fören och skötte lodningen, och till en början
var vattnet djupt nog, men det grundade mer och mer. Snart
ropade styrmannen från fören 4 famnar och så 3 1/2 famnar.
Då Frithjof behöfver väl 2 1/2 famnars vatten för att flyta, 

väntade jag att nu få höra kaptenen kommendera back, men
det gjorde han ej, och när styrmannen slutligen ropade 3
famnar, kommenderades sakta framåt. Jag väntade hvarje
ögonblick, att fartyget skulle törna, men hur det var, blef
det längre in något djupare. Vi gledo in mellan de båda
öarna och ankrade på läsidan om den nordligast belägna,
mindre ön.

<img>JÄGARE OCH FÅGLAR.</img>

Rundt om oss, så långt vi sågo, hade vi nu öppet
vatten, fritt från is. I öster utbredde sig det flata, snöbetäckta
Förlandsnäset, hvilket i norr och söder begränsades af höga
fjäll. Nordväst om oss, och helt nära, låg den mindre ön.
Med kikaren, ja, äfven med blotta ögat, kunde vi se, att hela
ön var täckt med fåglar. I sydostlig riktning hade vi den
större ön, och till vår stora öfverraskning upptäckte vi på
insidan af denna ett tält, en uppdragen båt och äfven slutligen
ett par män. Dessa män sköto snart sin båt i sjön och
kommo roende bort till oss. De berättade, att de tillhörde
en fångstjakt och blifvit landsatta här för att samla
ejderdun. De hade nu legat där ett par veckor och skulle om

en veckas tid ge sig af söder ut för att i Belsund
sammanträffa med sina kamrater på fångstjakten.

Mot aftonen rodde jag i land på den mindre holmen.
Landet där var delvis snöfritt, och på alla bara fläckar sutto
ejdrar i mängd. Bon med ägg och rufvande ejderhonor funnos
i tusental, och ejderägg lågo äfven i mängd kringspridda på
marken. Prutgåsen var mycket allmän, och gässen voro så
litet skygga, att de endast promenerade undan för oss. De
vackra gåshannarne stodo högresta bredvid sina rufvande
honor, sågo ängsligt på oss men lämnade ej honorna. Först
när vi blefvo för närgångna, gingo honorna af äggen och
promenerade i sina hannars sällskap ett stycke undan,
hvarunder hannarne läto höra ett kort, ängsligt trumpetande.
Andra gäss flögo skrikande fram och åter öfver ön.
Gåsbona liknade ejderbon. De bestodo af en fördjupning i den
mossiga marken, stundom kantad med mossa, och innehöllo
mer eller mindre dun, fint och mjukt som ejderdun, samt
oftast 5 ägg. I många bon funnos endast 3—4 ägg, endast
i ett var det 7 ägg och i ett annat 6. Vid flere tillfällen
anträffades ett och annat ejderägg i gåsbon, liksom ofta
gåsägg i ejderbon. Detta bevisar, hvad jag i fråga om ejdern
äfven förr här iakttagit, att fåglarne stjäla ägg från
hvarandra. På dessa öar var detta lätt att iakttaga, och jag såg
upprepade gånger, hum ejderhonorna med näbbet krafsade
till sig ägg från sina grannars bon. Jag såg äfven ejderhonor,
som stoltserade med ej mindre än 10 ägg.

Märkligt är, att ejdern i Ishafvet, hvad lefnadssättet
beträffar, skiljer sig så väsentligt från vår ejder. Vid våra
kuster lämna, som bekant, ejderhannarne häckplatsen, så
snart honorna lagt sina ägg. I Ishafvet åter stanna
hannarne kvar hos sina honor, medan dessa rufva, och lämna
dem först när ungarne födas. På ishafsländerna ser man

<img>PARTI AF FÖRLANDSÖN MED GÄSS OCH EJDRAR.
Fjällen i bakgrunden tillhöra Förlandet.</img>

ej sällan, att ejderhonorna bygga sig riktigt vackra bon.
Ofta består boet visserligen endast af en fördjupning i
marken, men stundom bygger ejderhonan kring denna
fördjupning en fast vall af mossa. På Förlandsöarna såg jag sådana
bon, som varit begagnade år efter år.

Tjufjon och borgmästaren voro här, liksom öfverallt på
Spetsbergen, en plåga för ejdrarne, och så snart dessa
lämnade sina ägg, voro nämnda röfvare genast framme och
hackade sönder dessa. Vid ett tillfälle iakttog jag, huru ett
par tjufjor närmade sig en del ejderägg, som lågo 
kringspridda på marken, men dock måste aflägsna sig med
oförrättadt ärende, ty en ejderhona, som såg deras tilltag,
skyndade dit, krafsade i en hast ihop några ägg och lade sig på
dessa för att skydda dem. Bland de mera egendomliga
ejderbon, som jag på denna ö var i tillfälle undersöka, var
det särskildt ett, som tilldrog sig min uppmärksamhet,
därför att det var byggdt på en tämligen hög snödriva, dit
ejderhonan burit upp mossa till byggnadsmaterial.

Jag gjorde en tur omkring ön, och öfverallt lågo
ejderbona lika tätt. Först när man kom dem nära på 4—6
meters afstånd, började hannarne flyga undan, men honorna
lämnade ej äggen, förrän man var alldeles inpå dem, ofta
först då man hotade att trampa på dem eller böjde sig ned
för att smeka dem. Gässen voro mera skygga. De lämnade
sina bon, när man kom dem nära på 50—70 meter.

Det var för mig en högtid att se detta fågelvimmel.
Jag stod där länge midt ibland tusentals ejdrar och lyssnade
till gässens trumpetstötar, som rätt mycket erinra om
tranans läte. Öfver mig kretsade tjufjor och borgmästare,
och på afstånd öfver sjön sträckte alkor och kryckjor; en
snösparf sjöng på sin gröna tufva, och lommar drogo
emellanåt med susande fart fram öfver ön. Lommarne sänkte

sig ofta ned öfver de ännu isbetäckta träsken och slogo
emellanåt ned i små vattenpussar, som bildats vid kanten af de
stora snöfälten.

Den 27 juni gjorde jag i sällskap med kaptenen, Levin
och Kjell en utfärd till Förlandet. På vägen besökte vi en helt
liten ö, på hvilken all vegetation saknades. Icke dess mindre
var en koloni ejdrar bosatt där. Dessa ejdrar saknade mossa
att bygga sina bon utaf, och då äfven jord saknades på ön,
kunde de ej heller göra sig några gropar för äggen. De
hade dock funnit på råd, ty ön var betäckt af små stenflisor,
och af dessa hade ejderhonorna byggt sig riktigt vackra
bon. Stenflisorna voro så väl inpassade mot hvarandra, att
bona inuti sågo ut, som hade de varit murade af sten.

<img>EJDERBO AF STENFLISOR.
</img>

Denna ö var genom en stor snöbrygga förenad med en
närbelägen klippa, och under denna brygga
brusade bränningarna vildt. Man kunde få ett begrepp om hvilka 

snömassor som fallit i dessa trakter, då man såg denna 30—40
meter långa och väl 10 meter höga snöbrygga, hvilken, innan
isen gått bort och vattnet urhålkat den till en tunnel, väl
varit dubbelt så stor, som den nu var.

På en snödrifva hade ett par borgmästare byggt sig ett
stort bo af mossa, hvilken de burit dit från fastlandet eller
någon af de större öarna.

<img>BORGMÄSTAREBO PÅ SNÖN.</img>

Sedan Levin fotograferat dessa egendomliga fågelbon,
lämnade vi ön och fortsatte färden in till Förlandsnäset.
Här hade hafvet urhålkat den tämligen höga och lösa
stranden, så att där funnos djupa inskärningar, skyddade mot
hafvets vågor af utskjutande uddar och stenpelare. I en
af dessa urhålkningar funno vi en lugn hamn för vår båt.
Själfva strandvallen bar att gå på. Stänk från hafvet hade



där förvandlat snön till is. Hela landet var för öfrigt täckt
af djup och lös snö. Jag gjorde ett försök att gå inåt näset,
men detta visade sig vara omöjligt. Snön brast under mig,
jag sjönk ned till midjan, och under snön fanns klart vatten.
På stranden stodo talrika räfspår, och i sjön under stranden
summo ejdrar och tejstar (Uria grylle, var. Mandtii). För
öfrigt märktes intet djurlif.

Vi vandrade ett stycke fram längs strandvallen och sågo
på ett par hundra meters afstånd från stranden en kägellik
kulle, som var betäckt med grofva, torra alger och
algstjälkar. Denna kulle befanns vid undersökning vara medelst
ett kraterliknande hål i toppen och en underjordisk gång
förbunden med hafvet, och liksom en vulkan sprutar lava,
hade denna vattenkrater vid hög sjögång sprutat upp
hafsvatten, hvarmed följt en stor mängd vattenväxter, som nu
beklädde hela kullen. Där funnos i massor stora blad och
grofva stjälkar af Laminaria samt en del torra svampar
och andra lämningar, som blifvit dit inpressade af det
upprörda hafvet.

På de små bara fläckar som syntes stucko blommorna
upp sina späda blad och knoppar, men någon utslagen
blomma stod ännu ej att finna. Den af Floras barn, som
på Spetsbergen först vågar sig fram — Saxifraga
oppositifolia — hade redan utvecklat sig inne vid Isfjordens strand,
men här framträdde hennes späda planta endast som en
liten grön fläck på jorden.

Vinden hade ökat sig till storm, när vi mot aftonen
återkommo till fartyget, och då jag ej hade lust att öda kol
på en långsam resa mot hård blåst och sjögång, beslöt jag
att afvakta bättre väder.

Den 28 juni fortfor den hårda nordanvinden. Jag gjorde
en tur till den större, sydliga Förlandsön och gick rundt 

omkring denna. Äfven där häckade många tusen par ejdrar
och en mängd prutgäss. Lommar flögo talrikt öfver de
de ännu tillfrusna små sjöarna eller träsken, och hafhästar<footnote>Fångstmännens namn på stormfågeln.</footnote>
i mängd sträckte öfver ön. Då jag vandrade fram mellan
de rufvande ejderhonorna, såg jag plötsligt en sådan lämna
sitt bo och springa emot mig. Jag stannade för att se, hvad
hon ämnade göra, och öfverraskades af att rent af bli 

<img>EJDERBO PÅ FÖRLANDSÖN.</img>

anfallen af henne. Hon sprang på mig och sökte bita mig i
benen. Liksom hade hon i detsamma erinrat sig, att hon
glömt något, vände hon om, sedan hon med näbbet nafsat ett
tag mot mitt ben. Hon återvände till boet, täckte
skyndsamt äggen med dun och sprang därpå åter emot mig,
flaxade med vingarna, reste sig högt och sökte åter bita mig.
Därpå sprang hon bort och lade sig ett ögonblick på ett af
sina  grannars bon; men därifrån reste hon sig åter genast


och sprang för tredje gången emot mig, vände ånyo om och
täckte äfven det andra boets ägg samt kilade sedan bort och
lade sig på ett tredje bo. När jag nu gick emot henne,
upprepade hon samma manöver. Hon följde mig sålunda ett
godt stycke, än springande ilsket emot mig och huggande
mig i benen, än läggande sig på det ena boet efter det andra,
och alla bon, hvari hon såg äggen ligga blottade, blefvo af
henne skyndsamt öfvertäckta.

När denna lustiga ejderhona slutade att förfölja mig,
stannade jag för att se, om hon skulle återvända till sitt
eget bo. Men detta brydde hon sig ej om. Hon ruskade
på sig, sträckte sig som af belåtenhet öfver sin seger, och
så kröp hon ned på det bo, som var henne närmast. Äfven
vid andra tillfällen iakttog jag, att ejderhonor, som blifvit
uppskrämda från sitt bo, sedermera vid sin återkomst togo
ett helt annat i besittning. Det är således sannolikt, att
ejdrarne, då de bo i täta kolonier, ej alltid rufva ut sina
egna ägg.

En gammal ståtlig praktejderhanne fälldes på ön,
äfvensom ett par brednäbbade simsnäppor.

När vi fram på f. m. samlades ombord, kom Kjell från
den mindre ön. Han hade bland andra fåglar fällt ett
exemplar af den på Spetsbergen endast en gång förut funna
sandlöparen (Calidris arenaria).

Fram på förmiddagen lade sig vinden något, och jag
bestämde mig för att begagna tillfället att afgå, medan det
var lågvatten. Jag befarade nämligen en grundstötning, och
en sådan innebär alltid mindre risk vid lågt vatten, då man
har goda utsikter att komma af grundet, när vattnet åter
stiger.

Klockan 11 lättades ankaret, och vi gledo sakta ut till
hafs norr om den mindre ön, således en helt annan väg, än

vi gått in. Under en lång sträcka var vattnet endast tre
famnar djupt. Jag stod i fören och såg tydligt bottnen
under mig. Flere gånger väntade jag, att vi skulle stanna på
grund, men allt gick väl, och jag andades lättare, när det
började djupna. Det är helt säkert enda gången ett stort
fartyg varit inne i denna grunda hamn.

Det blef en ganska ruskig natt. Vinden ökade mer och
mer, och mot aftonen var det full storm. För att spara
kol stoppade vi maskinen, satte till fulla segel och gingo
under kryssning ut till sjös. Min förhoppning hade varit
att komma i land på norra udden af Prins Charles förland,
men då vind och rätt hög sjö lågo på där, var detta ej att
tänka på nu.

Följande dags morgon, när vi fingo land inom synhåll,
visade det sig, att vi drifvit ned under natten, så att vi ej
kommit längre mot norr, än vi varit på aftonen. Vinden
gaf sig något på förmiddagen, så att vi vid middagstid
klarerade Nordpynten på förlandet och satte kurs på Kings Bay.
Spridda isbitar visade sig på hafvet, och norr ut iakttogs ett
isband. På eftermiddagen gledo vi in i Kings bay och
ankrade där i en präktig, af kapten Kjeldsen väl känd hamn på
sydsidan af fjorden.

Djurlifvet var här fattigt, landet täckt af snö. Endast
här och där märktes små sterila, bara fläckar. Hafhästar
sträckte i mängd öfver sjö och land, alkor och rotges ute i
fjorden, och här och där syntes en lunnefågel, borgmästare,
kryckja eller ejderflock, under det fjärpyttans käcka läte
hördes från den isiga stranden. Ett färskt björnspår syntes
från stranden, men nalle själf stod ej att upptäcka, oaktadt
jag med kikaren noggrant undersökte landet.

Den 30 juni fortfor stormen värre än någonsin. Det
snöade smått, och temperaturen var + 2 gr. Cels. På 

förmiddagen försökte jag att göra en roddtur längs södra
stranden till de närmaste holmarna, men sjögången var så svår,
att jag just ingenting kunde uträtta. De närmaste holmarna
nåddes visserligen, men dessa voro ännu med fast is
förenade med fastlandet, så att räfven obehindradt kunde
komma dit, och där saknades nästan allt djurlif. Endast ett par
snösparfvar bebodde den större holmen, öfver hvilken
hafhästar och borgmästare oupphörligt sträckte. Ur en flock
prutgäss, som drog däröfver, nedsköts en gås.

På eftermiddagen tilltog stonnen i förening med
snötjocka.

Äfven följande dag — den 1 juli — fortfor
nordanstormen, men luften klarnade så småningom, och temperaturen
steg vid middagstiden till 5 gr. värme. På eftermiddagen
lade sig stormen, så att vi kunde fara ut och skjuta en del
fåglar. Den på Spetsbergen så sällsynta sandlöparen iakttogs
äfven här.

Den 2 juli hade stormen ändtligen blåst ut och luften
klarnat så, att fjällens toppar fria och sköna aftecknade sig
mot himlen. Jag beslöt genast att företaga en båtfärd till
det inre af fjorden. Kl. 9 afreste jag för detta ändamål i
sällskap med Kjell och Levin. Vädret blef allt bättre, och
snart låg fjorden spegelblank. Endast svaga dyningar, som
rullade in från hafvet, erinrade om föregående dags höga
sjögång. Att sjön lagt sig så snart, var ett tydligt bevis på,
att polarisen ej var långt borta från kusten.

Allt färskt kött var uppätet ombord, och vildt måste
därför anskaffas. Vår färd blef alltså en jaktfärd, och våra
bössor knallade ofta. Än föll en lom, än ett par ejdrar, en
prutgås eller en alka, och det dröjde ej länge, förrän vi hade
en stor hög med vildt i båten.



Naturen kring Kings bay är den mest storslagna jag
skådat på Spetsbergen. I söder och sydost höjde sig fjällens
mörka spetsar öfver ett af solen upplyst skylager, och
därunder utbredde sig det snöhöljda landskapet hvitt och rent.
I mjuka, behagliga former sänkte sig fjällen mot djupa dalar,
och likt glittrande silfvertrådar slingrade sig små bäckar
och vattenfall ned öfver glänsande glacierer. Härunder
utbredde sig den klara fjorden infattad i en ram af den renaste
is, som vore den en spegel, ditlagd för att återge den sköna
naturens bilder, och öfver allt detta hvälfde sig en himmel
så ljus och blå, som man endast skådar i polartrakterna.
Luften var så ren och ljus, att man tyckte sig böra se de
minsta föremål milsvidt omkring.

Till vänster om de ståtliga fjällen i sydost, d. v. s. i
öster, sluttar en stor, mycket ojämn glacier ned mot fjorden,
och där bakom eller till vänster om glacieren, höja sig
fjälltopparna »Tre kronor». Dessa se ut, som vore de
konstgjorda, fyrkantiga pyramider, hvilkas spetsar blifvit prydda
med egendomliga, kronliknande krön. Dessa höja sig så högt
öfver skyarna, att man ser deras mörka toppar långt ut till hafs.

Af fångstmän har jag länge hört denna fjord omtalas
som ovanligt rik på gäss och ejder. Äfven den tyska
expeditionen 1898 beskrifver fjorden som mycket rik på fågel.
Det var därför öfverraskande för mig att finna den
jämförelsevis fattig. Dåvarande kronprinsen af Italien besökte fjorden
under sin jaktfärd till Spetsbergen 1899, och det berättas,
att han med sitt jaktsällskap länge uppehöll sig här och
därunder nedsköt en stor mängd fåglar. Möjligen har detta
massnederlag inverkat på fåglarne, särskildt på den lätt
åtkomliga prutgåsen och ejdern.

Längst in i fjorden låg isen ännu landfast och
afstängde oss från de inre öarna. En större ö, som jag 

besökte, var synnerligen fattig på djurlif men rik på björnspår.
Förgäfves spejade vi dock efter björnarne själfva. Ejdrar,
lommar, några få gäss, borgmästare, stormfåglar, kryckjor
och alkor representerade djurlifvet på denna ö, och äfven
dessa voro tämligen fåtaliga. I en brant klippa häckade en
koloni kryckjor, och dessa syntes oupphörligt sträcka från
och till sitt hem.

På eftermiddagen återvände vi till fartyget. Genast efter
vår ankomst togs ankaret upp och vi gingo till sjös. Mitt
närmaste mål var nu Vogelsang, en ö vid nordvästra
Spetsbergen, som jag gärna önskade besöka.

Väl utkomna i hafvet släppte vi ut trawlen, och tre
trawlningar gjordes under aftonens och nattens lopp.
Härigenom riktades våra samlingar betydligt. Många fiskar
erhöllos, hvaribland stora vackra Lycodesarter, Lumpenus,
Agonus, Liparis, Cottider, Cyclopterus spinosus och några
små flundror. Dessutom erhölls en mängd andra hafsdjur,
såsom flere olika slags sjöstjärnor, sjöborrar, kräftdjur,
maskar och andra lägre djur.

Klockan 1 på natten hade jag just gått till kojs, när
Erikson kom in och berättade, att styrmannen, som stod i
utsiktstunnan uppe i stormasttoppen, såg en ovanligt stor säl
på ett isflak för ut. Jag skyndade då genast upp och hade
knappt fått kläderna på mig, när Erikson åter kom in och
berättade, att det var en hvalross man såg.

Att få en hvalross under denna expedition var af flere
skäl ett högt önskningsmål. Det blef därför i en hast lif
ombord. Maskinen stoppades, en fångstbåt nedhissades och
i denna gick jag ned, beväpnad med min lilla 8-millimeters
mauserstudsare och helmantlade kulor. Kapten Kjeldsen,
som var beväpnad med en harpun, tog plats vid min sida,
och så roddes båten af kraftiga armar bort mot föremålet


för utfärden, hvilket syntes som en liten mörk prick i fjärran
bland isen. Båten gjorde till en början god fart. Hvalrossen
blef allt större och större, och min ifver att få skåda djuret
på nära håll stegrades mer och mer. Snart voro vi ganska
nära. Jag lade mig med studsaren i handen ned på knä i
båtens för och kaptenen vid min sida. Männen fingo
befallning att sakta farten och ro tyst. Kaptenen hviskade till
mig, att det var en »gammal oxe» och att han sof.

Djuret låg utsträckt på ryggen med betarna i vädret
och tycktes sofva tungt.

När vi kommo det på 50—60 meters afstånd, hviskade
kaptenen å nyo till mig och sade, att jag borde skjuta, men
jag var ej af denna åsikt. Jag behöfde väl ej skjuta, så
länge besten ej rörde sig.

Männen höllo nu upp årorna, och båten gled sakta allt
närmare. Först när jag var endast några få meter från
iskanten, siktade jag på djurets hufvud, där jag trodde att
hjärnan var belägen, och sköt. Vid skottet sprang det
ståtliga djuret upp blixtsnabbt, kastade sig om på fötterna, drog
in sina stora bakfötter under kroppen, reste sig högt och
gick ett par steg mot båten. Han flåsade och frustade blod
emot mig, och blodet stänkte kring hans nos. Båten stötte
i detsamma mot isen, och kaptenen ropade: »Skjut, skjut,
han kommer i båten!» Själf visste jag mycket väl, att det
ej var möjligt att skjuta ihjäl ett sådant djur, så länge det
vände hufvudet rakt emot mig. Jag väntade därför, och
länge behöfde jag ej vänta, ty besten vände i detsamma på
hufvudet och fick då min andra kula genom hjärnan. Han
föll med detsamma ihop som en säck och låg skälfvande
utsträckt på isen. I detsamma hördes ett kraftigt hurrarop
från fartyget, hvilket sakta följt efter oss och nu var oss
tämligen nära.


Kaptenen var ännu rädd, att vårt byte skulle kvickna
vid och vältra sig i sjön. Han körde därför sin harpun i
djurets sida. Det visade sig emellertid vara öfverflödigt.
Djuret rörde sig ej mer, och blodet flöt som en tjock ström
ur dess gap, så att isen och vattnet rundt omkring
färgades röda.

Snart var fartyget framme. Vi församlades på isen
kring vårt ståtliga byte, och nu blef det arbete af i den ljusa,
härliga natten. Hvalrossen blef först fotograferad och
uppmätt. Han var jämt fyra meter lång och så tung, att det
var endast medelst häfstänger det var oss möjligt att vända
honom på ryggen.

Sedan huden blifvit aftagen, togos preparat af de inre
delarna. Odhner gräfde i tarmarna efter inälfsmaskar,
entomologen plockade de sällsynta hvalrosslössen från den
gleshåriga huden, och jag öppnade magen för att se hvad denna
innehöll. Där fann jag till min öfverraskning en
sönderstyckad halfväxt storsäl. Det blef således konstateradt, att
hvalrossen verkligen fångar och äter sälar. Hur han kan
stycka och förtära dessa är en gåta, som är ganska svår att
tyda. Sälens hud och späck voro styckade i omkring 10—15
centimeter breda och 1/2 till 2/3 meter långa remsor. Det är
således påtagligt, att betarna varit använda vid
sönderstyckandet af sälen.

Under vårt arbete med hvalrossen samlade sig en mängd
stormfåglar och borgmästare kring oss, och äfven ismåsar,
som vi förut ej sett till, kommo talrikt tillstädes. Flere
vackra ismåsar blefvo fällda, och då alkor och rotges sträckte
talrikt omkring oss, gåfvo Kjell och jag oss i hvar sin båt
ut på jakt, medan Östergren och Odhner voro sysselsatta
med att taga preparat af hvalrossens kropp. Först kl. 6 på
morgonen var allt det arbete, som måste utföras på isflaket,

<img>DEN SKJUTNA HVALROSSEN.</img>



färdigt. Vi gåfvo oss då, medförande rikt jaktbyte, ombord,
och så ångade vi vidare mot norden.<footnote>Hvalrossen utgör nu en prydnad för Spetsbergsafdelningen i
Biologiska museet i Stockholm.</footnote>

Min förhoppning att komma upp till Vogelsang och
möjligen till Vide bay gäckades, då vi redan norr om
Amsterdamön mötte tätt packad is, som omöjliggjorde vidare
framträngande mot norr. Vi hade ej annat att göra än vända och
gå mot Grönland. Först ville jag dock vid Spetsbergen skjuta
en del sjöfågel, dels som proviant och dels för konservering.
Min mening var först att gå in i Virgos hamn vid Andrées
ballonghus, men det visade sig, att inloppet dit var fullt af is.
Då jag fruktade att möjligen blifva instängd, föredrog jag
Kobbe bay på Danskön, där vi ankrade på aftonen den 3 juli.

Det var en härlig afton. På norra sidan af vår
ankarplats reste sig en brant bergvägg, och där häckade rotges i
mångfaldiga tusental. Så små som myggor sågos dessa
fåglar högt upp i rymden flockvis sträcka till och från fjället.
Söder om oss häckade en koloni alkor, och kring deras fjäll
var äfven ett rikt fågellif rådande.

Sjön låg spegelblank och inbjudande, hvarför vi bestämde
oss för att fara ut på jakt. Kjell gick i en båt och Levin
med mig i en annan. Alkorna sträckte flitigt, och än föll
en sådan, än en lunnefågel för våra skott. Kjell sköt
flitigast, och när vi fram på natten träffades, hade han ensam
fällt 113. Levin och jag hade omkring 80 i vår båt.

Den 4 juli fingo vi besök af kapten Olsen, som hade i
uppdrag att segla upp till Hinlopen, till gradmätarne, som
öfvervintrade där. Han låg med sin skuta i Virgos hamn
och hade för is ej kunnat komma längre. Han berättade,
att äfven »Svensksund», som var uppe i samma ärende, hade
måst vända för isen.


Sedan vi hade öfverlämnat post till kapten Olsen,
begåfvo vi oss ännu en gång ut på en jaktfärd. Jag försökte
gå i land på södra sidan af vår hamn, där rotges häckade
talrikt öfverallt i bergen, och det blef en mödosam vandring.
Ofta sjönk jag ned till midjan genom snön. Hur det var,
knogade jag dock upp i ett berg, där vi äfven lyckades taga
fram några rotgesägg ur bergsremnorna.

De äro små, utomordentligt trefliga fåglar dessa små
alkekungar, och jag hade mycket nöje af att se dem sitta på
stenarna rundt omkring mig. Hvarje gång en flock kom
flygande och slog ned bredvid mig, skreko de högt
»perrre-tetete-tett-tett-tett». De satte sig tätt på stenarna, där de
stodo med tämligen högresta tarser, ej på själfva tarsen som
alkan. Med sina mörka ögon, svarta hufvud och ryggar
samt rent hvita bukar voro de mycket näpna.

Högt upp öfver alkkolonien i det branta fjället bodde
några par borgmästare. Mina män hade hört mig yttra, att
jag gärna önskade några små borgmästareungar, och till
dessa män behöfdes endast en uttalad önskan af mig. Kunde
de gå mina önskningar till mötes, gjorde de det alltid. De
gjorde ofta vida mer än jag begärde, och när jag nu råkade
kasta min blick upp mot fjällets topp, fick jag se två små
varelser klättra där på afsatserna öfver bråddjupet. Det var
Hegge och Kornelius, som företagit den mödosamma
klättringen för att skaffa mig ett par fågelungar, och deras djärfva
företag kröntes äfven med framgång.

Senare på dagen företog jag i Levins sällskap en
båtfärd längs kusten till en liten af kapten Kjeldsen förut känd
holme. Den stora arktiska lunnefågeln var mycket allmän,
och en hel del sådana blefvo fällda. Flerestädes träffades
emellertid äfven den mindre lunnefågelformen, som alldeles
liknar vår skandinaviska. På holmen häckade endast 

vanliga ejdern, och då där i trakten ej var något fågellif af
högre intresse för mig, beslöt jag att redan på aftonen lämna
kusten, hvarför vi skyndsamt återvände till fartyget. Kjell
hade äfven i dag skjutit ett stort antal sjöfåglar, och vi hade
nu vildt, så att det borde räcka under öfverseglingen till
Grönland.

Sedan vi på aftonen hade intagit vår sista måltid vid
Spetsbergen, togs alltså ankaret och Frithjof styrde färden
ut i det isuppfyllda hafvet. Då jag emellertid ännu en gång
ville se, huru den is, som blockerade norra Spetsbergen, såg
ut, gingo vi först mot norr, upp till iskanten. En småspof,
som ej förr blifvit iakttagen på Spetsbergen, flög förbi
fartyget bort mot kusten af Amsterdamön.

Det var med en viss känsla af vemod jag lämnade det
härliga Spetsbergska landet. Visserligen hade vår vistelse
där ej lämnat så rik frukt, som jag hade hoppats och som
den kunde hafva gjort, om landet varit sådant det var vid
mitt besök 1898. Nu voro vi till följd af snö så godt som
afstängda från land. Insjöar och träsk, som jag hade
hoppats kunna undersöka, voro täckta af is och snö, och äfven
fjordarna voro delvis blockerade af is. Härtill kom, att de
lokaler, jag hade hoppats kunna besöka på norra Spetsbergen,
voro otillgängliga. Detta oaktadt medförde jag därifrån rika
samlingar. Tolfhundra fåglar voro konserverade, tre för
Spetsbergen nya fåglar voro upptäckta, och en hade
erhållits, som endast en gång förut var funnen på detta land.
Östergren och Odhner voro nöjda med det resultat de
vunnit, och Levin hade haft tillfälle att eftersöka bakterier i
tarmkanalen på talrika arktiska djurformer.
</chapter>

<chapter name="Fjärde kapitlet - Genom polarisen till Jan Mayen.">
<h1>FJÄRDE KAPITLET.</h1>

<h2>GENOM POLARISEN TILL JAN MAYEN.</h2>

Isen var sig lik. Den låg så tätt packad, att
man ingenstädes bland den kunde skönja
något öppet vatten. Dock syntes icke, såsom
eljest är vanligt vid iskanten, några synnerligen stora isflak,
och isen var ej mycket grof, alldeles icke jämförlig med den
vi senare, längre väster ut, fingo göra bekantskap med.

Den 5 juli var vädret fortfarande godt, och jag beslöt
på Östergrens begäran att använda denna dag till trawlning
utanför Spetsbergens kust. Djupet var här omkring 100 m.
Vid förstå trawlningen kom trawlen upp alldeles
söndersprängd, och såväl kaptenen som våra fångstmän påstodo
alldeles bestämdt, att det varit en håkäring (haj) uti den.
För min del tror jag, att det endast varit en sten. En del
djur, som fastnat i nätet, erhöllos dock, och trawlens insida
var alldeles klädd med de vackraste stora liljestjärnor
(Antedon Eschrichtii). Ytterligare två trawlningar gjordes, och
talrika fiskar samt en mängd lägre djur erhöllos. Bland de
sistnämnda utmärkte sig flere genom ovanlig storlek; så utom
de redan nämnda liljestjärnorna en sjöstjärna (Asterias
panopla) med 25 cm. långa armar och vidare 20 cm. långa

lucernarier, bägarlika maneter, som i motsats mot andra
sådana djur vanligen sitta fast — de kunna dock äfven
simma fritt omkring.

Den sista trawlningen företogs med en engelsk fisktrawl,
betydligt större än de af oss medförda Petersenska trawlarna.
Denna satte sig snart fast mot någon stor sten, och
ståltrådslinan spändes härvid så våldsamt, att den hotade att brista.
Lyckligtvis hade skeppet så ringa fart — vi gingo för segel
i svag vind — att det stannade, men det var ock i sista
ögonblicket. Ett par af de talrika ståltrådarna i linan hade
redan sprungit, just där denna låg böjd öfver trissan i ett
block. Nu kunde vi rädda trawlen och fångsten, men linan
måste afhuggas där trådarna brustit, i följd hvaraf den blef
ett par hundra meter kortare.

Mot aftonen lade jag ut 400 krok långref på omkring
100 famnars djup. Resultatet vardt detsamma som vid
föregående försök.

Det är märkvärdigt, att jag ej fick någon fisk på refven,
då jag använde samma agn, sill och saltade djur af
blåmusslan, som fisken tar så bra på vid norska kusten. Att
det dock finnes fisk, bevisas däraf, att vi fingo en rikedom
med småfisk i trawlen, och alla fiskar skola väl ej vara små.
För resten fann jag i Belsund 1898 i magen på en haj en
mängd lämningar efter stora benfiskar.

Mot aftonen sköt jag med kula från fartyget en
klappmyts, som låg på ett isflak. Zoologerna hade nu mycket
att göra med att preparera alla fångade smådjur, och det
arbetades äfven flitigt ombord till öfver midnatt. Vid den
tiden blåste det upp en hård nordanvind. För att spara
kol stoppades maskinen, alla segel hissades och Frithjof gick
med hurtig fart mot det hemlighetsfulla landet i väster.


När jag på natten gick till kojs, gaf jag kaptenen order
att segla i sydvästlig riktning och att, om så behöfdes, hellre
falla ned i sydlig än att gå in i tät is. Följande morgon
vaknade jag icke dess mindre vid att fartyget gång på gång
törnade mot isblock, så att det skälfde i alla fogningar, och
när jag kom upp på däck, såg jag ej annat än grof is, hvart
jag vände mig. Kaptenen berättade, att vi under natten hade
gått genom några isbälten, och att vi, enligt hans tro, äfven
nu befunno oss i ett sådant, som vi snart skulle komma ur.
Det visade sig dock inom kort, att vi i själfva verket
kommit långt in i polarisen; vi hade milslånga, oöfverskådliga
isflak i söder om oss.

Då det alldeles icke ingick i min resplan att redan nu
gå in i den grofva polarisen, fick kaptenen genast order att
gå söder ut, men detta var dess värre lättare sagdt än gjordt.
Vi nödgades helt enkelt gå den enda väg, där isen släppte
oss fram, och det var i västlig och sydvästlig riktning.
Under dagens lopp — det var den 6:te juli — blefvo vi dock
ofta tvungna att gå tillbaka. Vinden blåste hårdt nordlig, och
i allmänhet lyckades det oss att hålla kursen så pass
mycket, att segel kunde användas; vi gjorde stundtals god fart
mot väster.

Spetsbergsgrisslor (alkor, som jag förut efter
fångstmännen kallat dem) voro liksom rotges ännu talrika och sträckte
till och från Spetsbergen. Stormfågeln förekom äfven talrikt,
kryckjor sträckte, här och där sågs en ismås eller en
borgmästare, och ofta iakttogo vi björnspår på den snöbetäckta
isen. På natten iakttog jag för första gången under vår färd
en narhval.

Luften var dimmig och tjock, så det blef ej möjligt att
få någon säker observation. Efter den fart vi gjort och
riktningen beräknade kaptenen, att vi vid middagstiden den 7


juli voro på 77.15 nordl. br. och 1.30 västl. Denna
beräkning visade sig sedermera vara riktig nog. Vi hade således
kommit ett godt stycke mot väster.

Mot aftonen syntes vår väg vara stängd. Vi hade
blifvit så inkilade mellan isflaken, att öppet vatten ej kunde
skönjas. En liten smal ränna visade sig dock slutligen i
sydost, och det gällde att om möjligt streta oss fram dit.
Frithjof arbetade så, att det mången gång förvånade mig, att
bogar och stäf höllo. För full fart körde vi på isblocken,
och vid de törnar, vi då fingo, kändes det, som hade
fartyget knipit ihop på längden och utvidgat sig på bredden.
Hela skeppet skälfde, ja, äfven isblocken tycktes darra under
Frithjofs stäf. Emellanåt sutto vi fast några timmar, under
hvilka det rastlöst arbetades med båtshakar och båtar. Värst
att komma till rätta med voro de stora s. k. isfötterna, hvilka
ofta sköto ut från blocken flere meter under vattnet. Dessa
isfötter voro hårda som sten, och för dem måste propellern
skyddas. Trots sitt sega motstånd och hum mycket än
isblocken suckade och kvedo under Frithjofs bogar, blefvo de
dock till sist undanvräkta, och om det än gick långsamt,
gick det dock framåt, — ehuru visserligen icke åt det håll,
dit vi ville. Endast i sydostlig riktning var det någon
möjlighet att komma fram.

Hela dagen den 7 juli var det ett brakande och stötande,
som hade alla underjordens makter bearbetat fartygets sidor.
Min stackars Kurre, hvilken jag så när hade glömt att tala
om, var alldeles vettskrämd. Kurre var en hönshund af
pointerras, som jag medtagit hufvudsakligast därför, att jag
ej hade någon lämplig plats för honom hemma öfver
sommaren. Han är annars ej någon dufunge. Tvärtom är Kurre
en sällsynt djärf och modig hund, men dessa stötar, som
på fartyget verkade likt jordskalf, kunde han ej förstå, och

det stackars djuret skälfde som ett löf. När stötarna voro
som svårast, kastade han sig på golfvet eller sprang som en
galning mot väggarna. För att lugna honom tog jag honom
ofta till mig i sängen och höll honom i min famn.
Märkligt är, att denna Kurres förskräckelse för stötarna mot isen
aldrig fullt gick öfver.

Mot kvällen den 7:de juni hindrades vårt vidare
framträngande af tjocka, hvarför Frithjof förtöjdes vid ett isflak.
Då Östergren nu var ledig från zoologiska arbeten, begagnade
han tillfället till att göra hydrografiska undersökningar. På
förslag af prof. Otto Pettersson hade nämligen en dennes
vattenhämtare jämte tillhörande termometrar medförts för
anställande af vattenundersökningar, när så kunde ske utan
åsidosättande af expeditionens egentliga uppgift. Lodningen
utvisade, att vi här på 77° 11' N. Lat. och 0° 55' V. Long.
hade ett djup af betydligt mer än 3,000 m.; vi nådde
nämligen ej botten med vår 3,100 m. långa lodlina. En serie
vattenprof togs från 3,000 m. ända upp till ytan. Vattnets
temperatur var i de flesta profven under sötvattnets
fryspunkt; — det salta hafsvattnet fryser först vid ungefär — 2°
och har vid denna låga temperatur sin största täthet,
hvarför sådant kallt vatten sjunker ned, så att hela vattenmassan
ända ned till bottnen blir starkt afkyld. På 100—300 m.
djup var emellertid vattentemperaturen något öfver 0° (högst
+ 1 <sup>1</sup>/<sub>2</sub>°)? och de härifrån erhållna vattenprofven utvisade
tillika en något högre salthalt än de öfverliggande och
underliggande vattenlagrens.

När Östergren tidigt på morgonen den 8 juli var färdig
med sina vattenprof, klarnade vädret upp så pass mycket, att
vi kunde fortsätta vår färd. Denna dag gingo vi fram i den
gröfsta is jag skådat. Från masttoppen sågs ej öppet vatten
mer än i ostsydost. I denna riktning gick en smal ränna

mellan ett par oöfverskådliga, flere mil långa isflak, och i
denna ränna ångade vi fram hela dagen. Kapten Kjeldsen,
den bepröfvade mannen, som i nära trettio år seglat på
Ishafvet, var orolig och upprepade ofta orden: »jag har aldrig
sett is förr.» De flesta af besättningsmännen hade förut
seglat på Ishafvet, och de försäkrade alla, att de ej
någonsin förr hade sett så grof is. Att kapten Kjeldsen verkligen
hade skäl för sin oro, så länge vi seglade fram i den smala
rännan mellan ett par isflak af så betydande dimensioner,
är lätt att förstå. Hade dessa flak genom strömsättningen
tornat ihop med hvarandra, så hade Frithjof ej varit mycket
värd. Att de ej sällan förut hade tornat samman, därom
vittnade all den sönderbrutna, uppskrufvade is, som likt
ruiner låg upptornad på isflakens kanter och äfven långt in
på flaken. Denna is, ända till 13 meter tjock hafsis, hade vid
dessa skrufningar brutits i stycken, och vi sågo många
sådana isstycken, höga som kyrktorn, uppresta mot hvarandra.

Den tänkande människan måste alltid känna sig liten
och obetydlig inför en storslagen natur. Detta kände jag
här i högre grad än vanligt. Frithjof, det ståtliga,
högriggade, tremastade fartyget, föreföll mig här lik en mygga,
hvilken naturkrafterna när som helst kunde krossa. Höjde
man blicken in öfver all denna is, tedde den sig som ett
kuperadt snölandskap eller snarare som en jättestor hvit stad,
här och där inmängd med sjöar och slätter. Som hus lågo
spridda isblock mellan stora ruiner, kyrkor oeh torn, allt
öfverhöljdt af den hvitaste snö, och däremellan utbredde högblåa
insjöar sina kristallklara ytor, sammanbundna af bäckar och
floder. Öfver det hela låg ett stämningsfullt färgspel, som
mellan hvita fält och blåa vatten skiftade i violett och gult.
Här och hvar syntes klarblåa, grottlika hål och strimmor i
isblocken. På sina ställen var isen upphöjd på ett 

besynnerligt sätt, kullrig som en glacier, så att man nästan skulle
varit frestad tro, att han böjde sig öfver ett land. Dessa
upphöjningar voro ofta remnade och öppnade sig i svartblåa
raviner.

Att vi hade kommit långt in i polarisen var lätt
att förstå, ja, så långt in, att ej ett djur vågade sig dit.
Vi sågo knappt en fågel, ej ens ett spår efter lefvande
varelser.

Under natten till den 9 juli öppnade sig vår ränna mer
i öster, och vi ångade fram i ostsydostlig riktning. Så
småningom började öppet vatten synas likt kanaler inne i isen,
och mot morgonen hade vi vidare farvatten framför oss.
Vi kommo in i ett tjockt dimlager, som hindrade all utsikt,
hvarför vi förtöjde vid ett isflak. På detta isflak funnos
små dammar, som lämnade oss ett utmärkt dricksvatten.

På natten lättade dimman, och vi funno till vår glädje,
att de stora isflaken voro slut och att så mycket öppet
vatten syntes i söder och sydsydväst, att vi kunde intaga vår
rätta kurs. Som det blåste en svag nordanvind, hissades
segel och maskinen fick hvila.

Att den ovanligt grofva is, vi hade passerat,
härstammade direkt från polarområdet, torde väl knappt kunna
betviflas. Hvad som öfverraskade mig var, att en mängd
grofva isblock voro betäckta af lera och väl således
sannolikt varit i beröring med land eller med något grund. Då
strömmarna från polarbäckenet ej beröra Spetsbergen,
hvilket äfven bevisas däraf, att man kring denna ögrupp aldrig
anträffar så grof is, kunde man vara frestad tro, att land
skulle finnas någonstädes mellan dessa trakter och polen,
om man ej hade den förklaringen att tillgå, att leran följt
med isen från länderna i öster och hängt fast, medan
isflaken gjort färden öfver polarområdet, under hvilken färd de

tilltagit så oerhördt i tjocklek. En sak, som synes tala emot
möjligheten af ett polarland, är, att man i dessa trakter
aldrig finner glacieris. Skulle det finnas ett polarland, borde
det väl äfven finnas glacierer, så mycket mer som
glaciererna på Ishafsländerna väl i allmänhet ha större utbredning
och äro talrikare, ju närmare man kommer mot polen. Det
lilla Giles land låg kringflutet af glacieris, och då borde väl
äfven ett polarland lämna ifrån sig sådan is. Detta i
förening med hvad man känner om hafvets djup, som tilltager
mot polen, talar mycket för den nu rådande åsikten, att man
vid polen endast har att söka ett istäckt, djupt haf.

Djurlifvet i hafvet började nu vittna om, att vi åter
kommit ur den eviga isen och i söder kunde vänta alltmera
öppet vatten. Stormfåglar begynte visa sig, en och annan
alka iakttogos, och sälar blefvo allt talrikare. Det här visat
sig, att vikaresälen (Phoca foetida) är den sälart, som går
längst in i polarisen.

Den 10 juli var det åter dimma, tjockt som en vägg
rundt omkring oss. Vädret var för öfrigt lugnt och vackert.
Temperaturen, som, sedan vi lämnade Spetsbergen, hållit sig
på + 2 till 3 gr. Cels., var äfven denna dag 3 gr. Vi lodade
på morgonen och hade ute 3,100 meter lina utan att finna
botten. Lat. 76° 33' N., Long. 2° Ö. enligt kaptenens
beräkning. Då de tunga järnlod, som nedsänktes, voro så
inrättade, att de skulle falla af linan, när de stötte mot botten,
måste de nu uppdragas, och det gick ej fort att få upp den
långa hamplinan. En missräkning för mig var, att vi
kommit så långt in i isen, att det ej var möjligt finna
tillräckligt mycket öppet vatten för att kunna trawla. Min plan
hade varit att gå längs iskanten och att därunder företaga
flere trawlningar på de stora djupen. Det var för detta
ändamål vi medförde en 5,000 meter lång stållina.



Medan vi lodade, var Kjell ute i båt och fällde ett par
synnerligen vackra exemplar af den bredstjärtade labben
(Lestris pomarina).

Fram på f. m. lättade dimman. Öppet vatten, uppfylldt
af gles is, utbredde sig framför oss, och vi kunde med full
fart ånga i väg vår rätta kurs mot sydväst. På aftonen hade
vi kommit så långt ut, att vi kände en svag dyning från
hafvet. Isen var här mycket gles och bestod endast af små
isbitar och flak af jämförelsevis klen is. Här anträffades en
stor mängd grönlandssälar, hvilka dels flockvis skyndade
fram, som vanligt stänkande vatten omkring sig, hvar gång
de visade sig öfver vattenytan, och dels lågo uppkrupna på
isflaken. Då vi under de senaste dagarna ej haft tillfälle
till jakt och ej haft något att göra, beslöt jag att anställa
säljakt. Jag gick i sällskap med Kjell och Levin ut i en
båt, och vi fällde på en liten stund 10 sälar, hvaraf 3 unga
klappmytsar. När vi återkommo till fartyget, hade man från
detta med hagel skjutit 4 grönlandssälar. Nu hade vi
skaffat arbete ombord, och zoologerna voro snart i gång med
att göra preparat och söka i djurens inälfvor efter parasiter.

I hafsytan var ett ofantligt rikt djurlif rådande. I
ythåfven, som en stund släpades efter fartyget, fångades ett stort
antal djur. En hel del krustaceer erhöllos och bland dessa
en stor amphipod i mängd. Äfven fångades den synnerligen
vackra pteropoden Clio borealis, hvilken, när han simmar i
vattnet, mycket liknar en liten fisk; han lyser långt ned
från djupet med sin vackra röda färg.

Den lilla polartorsken, som synes älska is, finnes midt
ut i Ishafvet. Jag såg honom ofta i stim liksom lekande
springa fram och åter öfver isflakens utskjutande s. k.
fötter och stundom blef han af de svallvågor fartyget förorsakade
uppkastad på isen. På det sättet fångades vid detta 
tillfälle ett exemplar. Det är denna lilla torsk, som af
fångstmännen kallas ismört och som på Spetsbergen håller sig i stor
mängd under de i fjordarna utskjutande glacierernas branter.

Den 11 juli öfverraskades jag af att vinden var västlig.
Det var nämligen första gången under färden på Ishafvet,
som vi haft annan vind än nordlig. Temperaturen steg äfven
på morgonen till + 5 gr., och när vi vid middagstid hade 6 gr.,
tyckte jag, att det var riktig sommarvärme. Vid
middagstiden tittade solen fram, så att vi kunde taga dess höjd, och
det visade sig, att vi voro på Lat. 75° 21', Long. 1° 32' Västl.
Isen låg tätt som ett golf i nordväst och väster. Vi måste
därför falla af i sydlig riktning.

Då vi nu voro på omkring 45—50 svenska mils afstånd
från närmaste land, var det rätt egendomligt, att fågellifvet
denna årstid kunde vara så pass rikt. Stormfågeln var
mycket allmän, och den hvita formen blef alltmer öfvervägande,
ju längre vi kommo från Spetsbergen. Det visade sig, att
alla de fåglar, som blefvo skjutna, sedan vi kommit på
längre afstånd än 18—20 svenska mil från Spetsbergen, ej
hade fortplantat sig under året. De voro endera yngre
fåglar, som ännu ej fortplantat sig, eller sterila, med förkrympta
generationsorgan. Dessa sterila måsfåglar hade delvis
vinterdräkten kvar, hvilket utgjorde ett tydligt bevis på att de voro
odugliga till fortplantning. Vi iakttogo stormfåglar i mängd,
spetsbergsalkor, alkekungar, kryckjor, några få
spetsbergsteistar (Uria grylle, var. Mandtii), borgmästaremåsar,
ismåsar, rödnäbbade tärnor (Sterna macrura) samt några få unga
labbar (Lestris crepidata och pomarina).

Den 12 juli mötte vi täta, nästan ogenomträngliga
isband äfven i söder och hade ett svårt arbete för att komma
fram. Dyning från öster bevisade, att det på denna väg ej
var långt till öppna hafvet.

Bland de många stormfåglar och andra fåglar, som
fälldes, hade endast en stormfågel fortplantat sig, och på
denne började fjädrar växa ut på den stora liggfläcken.
Således ett tecken till, att han fått sin afkomma förstörd
och kanske gett sig ut på det villande hafvet för att glömma
sorgen.

Klappmytsen var mycket allmän, och man skilde honom
lätt redan på långt afstånd från de öfriga sälarne, när han
låg uppkrupen på isen. Han ligger nämligen endast på
höga isblock, stundom på så höga, att man måste förvåna
sig öfver att han kunnat komma upp på dem. Han ligger
vanligen på isblockens högsta punkt, ofta flere meter öfver
hafsytan. Äfven på formen och färgen skiljer man lätt
klappmytsen från andra sälar. Hans form är smärtare och mer
långsträckt, och han ligger vanligen på buken, sällan på
sidan och aldrig, som många andra sälar, på ryggen. De
gamla djuren äro svartfläckiga, och på afstånd sticka de
svarta fläckarna bjärt af mot den ljusa grundfärgen. De
yngre djuren sakna fläckar, äro ofvan enfärgadt mörkbruna,
under ljusa med skarp färggräns. Hufvudet är ofvan så
mörkt och gränsen mot dess ljusa undersida så skarp, att
det på afstånd ser ut, som om de hade en mörk mössa
på hufvudet. Redan skiljaktigheterna till det yttre göra det
för den vane iakttagaren sannolikt, att klappmytsen äfven
i afseende på lefnadssätt skall skilja sig väsentligt från öfriga
sälarter. Mina undersökningar visade, att han lefver
hufvudsakligast af bläckfiskar. Det är troligt, att dessa djur
mestadels lefva djupt ned i hafvet och att klappmytsen därför blifvit
utrustad för att kunna dyka ned vida djupare än andra sälar.
Härmed sammanhänga också hans smärta kroppsbyggnad,
hans mycket stora simredskap (bakfötterna med den stora
simhuden) och hans ofantligt stora ögon, hvilkas pupiller
kunna utvidga sig i utomordentlig grad, så att de äfven
nere i hafvets dunkel kunna insläppa tillräckligt med ljus.
Vidare har han fått sin mössa på hufvudet, hvilken ej
sträcker sig endast öfver nosen utan öfver halfva hufvudet,
för att i den kunna reservera en del luft vid nedgåendet.
Denna luftblåsa står nämligen i förbindelse med
näsöppningen, och det var lätt att se, när djuret ämnade sig djupt
ned i hafvet, ty då fylldes alltid blåsan. Störst och lättast
att iakttaga är den på de äldre hannarne, men äfven honan
och ungarne ha den. När den är fylld med luft, ser hela
hufvudet ut, som vore det svullet, äfven ned på sidorna, och
den rymmer således helt säkert vida mer luft, än man i
allmänhet föreställer sig. Några af de klappmytsar, som jag
undersökte, och hvilka fälldes här ute, där hafvet är omkr.
3000 meter djupt, hade till min förvåning magsäcken full
af lera. Detta kan möjligen förklaras på det sätt, att
djuren slicka i sig leran från den ofta leriga isen. På ett
sådant djup kunna de naturligtvis ej gå ned till botten.

Förutom klappmytsen finnas där ute i hafvet endast
grönlandssälar (Phoca grœnlandica) och vikaresälar (Phoca
fætida). Mina undersökningar visade, att dessa båda
sistnämnda säldjur lefva af krustaceer, hufvudsakligen
amphipoder (märlkräftor), som uppehålla sig nära hafvets yta, och
dessa sälar behöfva därför ej gå djupt ned i hafvet. Jag
sköt mot aftonen från fartyget en klappmyts, som låg högt
uppkrupen på ett isflak.

Den 13 juli hade vi kommit in bland glesare is, som
var mycket blandad med klen, ettårig hafsis, och vi kunde
från kl. 6 förmiddagen gå i västligare riktning. Klappmytsen
var allmän, och två sådana fälldes från fartyget. Sedan jag
hade filat bort halfva det klumpiga siktet på min
mauserstudsare och äfven halfva det otäckt höga komet samt 
skottställt geväret, sköt jag absolut rätt med den och fick hvarje
säl jag sköt på.

Det är märkvärdigt, att man ej kan få köpa en
studsare med sådan siktinrättning, att man kan skjuta
horisontelt rätt med den, och det fastän detta på jakt är det
viktigaste. Att skjuta vertikalt rätt är ingen konst. De flesta
kulorna gå öfver eller under. Från denna dag sköt jag
emellertid alla säldjuren genom halskotorna bakom kraniet,
och de blefvo i regel liggande på platsen. Kjell plägade
skjuta dem i hjärnan, och det är nog säkra skott, men de
ha det emot sig, att kraniet och ofta hela djuret blir
värdelöst för museiändamål.

Vid tolftiden på middagen kommo vi in i en tät tjocka
och vågade ej gå, af fruktan att gå oss fast i isen. Vi
förtöjde fartyget vid ett isflak.

Östergren hade låtit göra en sänkhåf af 2 meters vidd
och, för att den ej skulle göra för stort motstånd mot
vattnet, tillverkad af nät med 1 cm. stora maskor. Dessutom
medfördes ett par tätare håfvar af mindre dimensioner. Vid
de alltför talrika tillfällen, då vi måste ligga stilla för tjocka,
användes håfvarna flitigt, och de fångade mycket af intresse,
ehuru de naturligtvis icke kunde hålla oss skadeslösa för den
stora förlust, som omöjligheten att trawla förde med sig.

Nu företogs å 73° 30' N. Lat. och 2° V. Long. en serie
af vertikalhåfningar å olika djup ända ned till 3000 m., utan
att håfven nådde botten. När håfven sänktes ned till högst
500 m. djup, erhöllos åtminstone af större djurformer just
icke några andra än sådana, som brukade fås äfven i ytan,
när vi läto en håf släpa efter fartyget. Men när
sänkhåfvarna fingo gå ned till 1000 m. djup eller mera, medförde
de upp många djur, som aldrig träffades i ytan eller på
ringa djup. Bland sådana ådrogo sig särskildt kräftdjuren
och medusorna stor uppmärksamhet. Medusorna eller
maneterna hade ofta en djup, brunviolett färg, hvarigenom de
på ett frappant sätt skilde sig från de i ytan lefvande,
glasklara eller helt svagt färgade arterna. Några bland dem
torde vara nya för vetenskapen. Äfven kräftdjuren lyste i
bjärta färger. De större bland dem voro blodröda —
rödgula, de mindre däremot svagare färgade — ofärgade, nästan
genomskinliga. En del räkor hade kolossalt långa
känselspröt — hos vissa djuphafsräkor blifva dessa ända till 10
gånger längre än kroppen och mera. Af kräftdjur erhöllos
utom räkor äfven amphipoder, schizopoder, copepoder och
ostracoder, hvaribland äfven en del förut okända arter.
Åtminstone gäller detta om schizopodema, som nu blifvit
bestämda af docenten Ohlin i Lund. Af denna djurgrupp fingo
vi äfven en art, som förat var känd blott från södra
Ishafvet.

<img>BYTHOCARIS LEUCOPIS. Hälften af naturlig storlek.
(Efter G. O. Sars, något förändrad.)
De långa känselspröten äro här ofullständiga.</img>

Ända till senaste åren har af flere utmärkta forskare
den åsikten förfäktats, att djurlifvet i hafvet skulle vara
inskränkt till vattenlagren närmast ytan och närmast
bottnen. I de mellanliggande lagren skulle lefvande djur helt
saknas eller åtminstone blott sparsamt förekomma. Våra
undersökningar ådagalade, att i norra Ishafvet tvärtom ett
rikt djurlif träffas äfven i dessa vattenlager, ett resultat
som stämmer öfverens med iakttagelser, hvilka just under de
allra sista åren i andra haf vunnits genom andra
vetenskapliga expeditioner.

Kjell hade skjutit elfva ismåsar och några mycket ljusa
stormfåglar. Ryggen och öfre delen af vingarna äro hos
stormfågeln alltid blågrå eller sotgrå. Vid Spetsbergen och
Beeren Eiland äro de flesta äfven på hufvud och buk sotgrå,
mer eller mindre mörka. Dessa mörka stormfåglar finnas
ej längre mot väster och söder men uppträda åter vid västra
Grönland. Inga af dessa fåglar hade fortplantat sig i år.

Klockan 7 e. m. den 13 juli lättade tjockan, och vi
kunde fortsätta färden. Isen var tät, och vi slingrade oss
fram i alla möjliga riktningar.

Den 14 juli på morgonen kom tjockan åter, tätare än
någonsin, och denna odrägliga tjocka, som bortskymde allt,
varade oafbrutet till den 20 juli, således en hel vecka.
Under tiden lågo vi mestadels förtöjda vid isflak, håfvade efter
små hafsdjur och jagade fågel och sälar kring fartyget.

Den 14 företogo vi   djuphåfningar på 73° 15' N. Lat.
och 2° 50' V. Long., där håfven ej nådde botten med 3000 m.
lina (djupet kan dock ha varit mindre, då håfven kan ha
förts åt sidan genom ström). När vi den 16 juli å 72° 50'
N. Lat. och 3° 8' V. Long. släppt ut håfven med lika lång
lina, befanns den däremot ha varit vid bottnen.  Den 
medförde nämligen något slam och ett par bottendjur (Elpidia).
Vid lodning i närheten af denna plats funno vi djupet vara
2700 m.

Den 15 juli var en varm dag, den varmaste vi haft ute
i hafvet, och termometern visade på morgonen + 12 gr.
Cels. men sjönk på middagen till 10 gr. och mot aftonen
till 6. Gredin insjuknade i feber.

Stundtals glesnade tjockan något, och vi ångade fram
ett stycke genom isen, men långt kommo vi ej i taget. Den
17 juli på morgonen såg det ut, som om vi skulle blifva
fastsittande i isen. För Frithjofs järnskodda bog fingo dock
isblocken vika, hur mycket motstånd de än gjorde. Vattnet
var i ytan grumligt af ett gröngult slam. Detta, som
särskildt var tjockt öfver de utstående isfötterna och dolde dessa,
försvårade i hög grad navigationen. Kapten Kjeldsen litade
på vårt starka fartyg och gick på isen med en fart så stark,
att jag verkligen fruktade för att fartyget skulle gå sönder;
men när jag för Kjeldsen uttalade denna min fniktan, fick
jag till svar: »Håller isen, så nog håller Frithjof.» När isblocken,
kvidande, gnisslande och liksom suckande, vräktes undan och
vredo sig mot hvarandra, föreföll det mig, som hade de
högljudt klagat öfver den hårda behandlingen.

Vid midnatt kändes en svag dyning från öster, och
hafvets brus h§rdes. Isen glesnade så småningom, och fram
mot morgonen voro vi i så pass öppet vatten, att vi åter
kunde förtöja vid ett isflak utan fara att blifva inskrufvade
mellan isflaken.

Den 19 juli uppstod nordlig storm, och som isen var
gles och tjockan ej fullt så tät, hissade vi segel och styrde
mot väster. Under några timmar gjorde vi god fart, men
mot aftonen sade isen stopp för vidare framträngande i den
riktningen. Det tjocknade till, och vi funno det rådligast
att, som vi så ofta gjort, lägga oss vid ett isflak.

Sällan har jag blifvit så glad, som när jag vaknade på
morgonen den 20 juli och såg solen skina in genom de små
fönstren i min hytt. Då man ligger ute bland isen i
polarhafvet, är det ej ofta man ser solen. Den tjocka dimman
hänger vanligen tungt öfver isen. Det är därför riktiga
högtidsstunder, när solen skiner fram, och detta af många skäl.
Dels kan man ej utan solen bestämma, hvar man är, dels
här man vida större utsikt omkring sig samt har lättare för
att leta sig fram mellan isflaken, och dels är det så härligt,
när solen upplyser det isuppfyllda hafvet. När jag nämnda
morgon kom upp på däck, var det ett strålande ljushaf
omkring mig. Himlen hvälfde sig klar, blå och skön öfver det
istäckta hafvet, och likt tusen klara älfvar och småsjöar
blottade detta sin himmelsblå yta mellan glänsande hvita
isfält, på hvilka brustna isblock här och där likt speglar
återkastade solens strålar.

Vi hade under sista tiden ej kunnat uträtta mycket. Is
och tjocka hade städse hindrat oss. Nu måste det därför
bli en arbetsdag. Dyning kändes från öster, öppna hafvet
var således ej långt borta, och dit måste vi snarast möjligt
för att trawla. Detta var mina ord till kaptenen, och några
minuter därefter ångade vi af ut mot öppna hafvet.

Snart hade vi det isfritt närmast omkring oss. Nu
lodade vi och funno på 72° 1' N. Lat. och 8° 33' V. Long.
ett djup af 2400 meter. Så snart lodlinan var uppe,
utsläpptes trawlen. Det är ingen lätt sak att trawla på ett
sådant djup, och att trawlningarna lätt misslyckas är en
erfarenhet, som jag redan hade från föregående expeditioner.
Lång tid tar det, innan trawlen hinner till bottnen, och
ännu längre, innan den med hjälp af ångans kraft blir
upphalad.

På grund af dess stora förmåga att fånga äfven mera
snabba djur, använde vi som vanligt den Petersenska
trawlen. Dock riskerar man, innan man fått vana vid dess
begagnande på större djup, med denna trawl lättare att helt
misslyckas, än om man begagnar skrapor eller enklare trawlar.

Första trawlningen tog halfva dagen, och när trawlen
kom upp, var han insnärjd i linan och tom. Sådant är
nedslående, men man får ej ge sig. Trawlen klargjordes
därför genast och släpptes ut på nytt. Äfven denna gång
kom den upp tilltrasslad, men det visade sig dock, att den
delvis gått klar, och den medförde en del slam från bottnen,
hvari bland annat många sällsynta sjökorfvar, sjöborrar och
sjöstjärnor anträffades.

<img>SJÖSTJÄRNOR OCH SJÖKORFVAR.
Tylaster Willei. Kolga hyalina. Elpidia glacialis.
Fotografi af konserverade exemplar. Hat. storl.</img>

Det hade hittills varit något mulet i söder. Nu
klarnade det äfven där, och med ens sågo vi det snöhöljda
krönet på Jan Mayens skyhöga fjäll, det ryktbara Beerenberg,

<img>BEERENBERG PÅ JAN MAYEN.</img>


som reser sig ur det djupa hafvet till en höjd af 2545 m.
— det är alltså 500 m, högre än Sveriges högsta fjäll.

För förstå gången, sedan vi lämnade Spetsbergen, kunde
solens höjd tagas med skarp horisont. Det visade sig, att
vi lågo ungefär en breddgrad (omkring 10 svenska mil)
nordnordväst om Jan Mayen. Då vinden var god, så att vi
borde hinna dit under nattens lopp, beslöt jag att göra ett
besök på denna egendomliga ö. När trawlningen mot aftonen
var afslutad, hissades alla segel, och vi ilade med god fart
mot det i fjärran hägrande hvita fjället.
</chapter>
<chapter name="Femte kapitlet - Jan Mayen.">
<h1>FEMTE  KAPITLET.</h1>

<h2>JAN MAYEN.</h2>

När jag på morgonen den 21 juli kom upp på
däck, lågo vi tätt under land på nordsidan af
ön. Mörka och dystra reste sig bergväggarna
lodrätt ur hafvet, och där ofvan var en sluttande platå, som
höjde sig, afbruten af branter, upp mot det jättestora,
snöhöljda fjället, hvilket nu, upplyst som det var af det klaraste
solsken, majestätiskt aftecknade sig mot den ljusa, blå
himlen. Det hade varit min önskan att landa på norra eller
nordvästra sidan af ön, men detta blef ej möjligt, ty
nordanvinden låg på och höga dyningar omöjliggjorde landstigning
där. Vi seglade därför rundt nordöstra pynten och ankrade
på 10 famnars djup i en liten vik, skyddade af den
utskjutande udden. Den förut omtalade branta bergväggen sträckte
sig rundt omkring denna udde och för resten kring hela
östra delen af ön. I denna branta bergvägg häckade
mångtusentals fåglar, mest alkor (Uria brünnichii) och stormfåglar.
Alkorna sträckte i massor öfver hafvet, och stormfåglarne
sväfvade oafbrutet ljudlöst förbi fartyget.

Efter frukosten gick jag i land jämte Levin, Kjell och
mina preparatörer, hvilka senare längtade efter att få trampa
landbacken.
<img>STRANDPARTI AF JAN MAYEN MED ALKKOLONIER.</img>



Först företog jag en vandring längs den höga stranden.
Den af hafvets vågor under årtusenden slitna bergväggen var
till ytterlighet sönderbruten och företedde de mest fantastiska
former. Än var den urhålkad till djupa grottor, än bruten
i fristående block och majestätiska pelare. På dessa pelares
högsta krön hade borgmästaren byggt sitt bo, och där stodo
nu hans nästan fullväxta, gråa ungar, lugnt blickande öfver
bråddjupet bort till oss. Öfver våra hufvuden flögo dessa
ungars snöhvita föräldrar, hvilka med ilsket skrän utgöto
sin vrede öfver vårt inkräktande i deras rike. I den branta
bergväggen stodo alkor med sina ungar tätt, och i hvarje
hål bodde en lunnefågel eller en rotges. Jag gjorde den
iakttagelsen, att den sydliga, mindre formen af lunnefågeln,
som Nathorst först här iakttagit på denna ö, här var den
vanligaste. Då jag gärna ville ha dunungar af rotges (alkekung),
hvilka ännu saknades i Sveriges muséer, och dessa tydligen
skulle bli svåra nog att komma åt, medfördes för detta
ändamål en lina. Fastbunden vid denna lina klättrade preparator
S. Pettersson utför branten och lyckades fånga dunungar af
såväl rotges som lunnefågel och alka.

Sedan jag följt stranden ett stycke framåt, företog jag
en vandring inåt land, upp under Beerenbergs branter. Här
var landet mycket sterilt. Jag kunde vandra långa stycken
utan att iakttaga någon vegetation. Här och där mellan
kala lavaberg och stora, af knagglig lava täckta kullar
utbredde sig mossbetäckta fält, där älskliga Saxifragor och
Ranuncler växte på tufvorna. Vanliga labben bodde här,
och jag fann mycket nöje af att en stund iakttaga dessa
fåglars alla försök att narra mig bort från deras bo.
Mellan lysande blommor på en tufva fann jag deras två ägg
och slog mig för en stund ned bredvid dem. Först var
endast en af labbarne hemma. Denne kastade sig på marken
och släpade sig fram, som om både vingar och ben varit
brutna. Härunder jämrade han sig så illa, som om han
hade utstått de värsta smärtor. Om en stund kom hans
maka flygande utifrån sjön, och hennes skarpa ögon sågo
redan på afstånd, att fara var å färde. Hon skrek högt
»geo-geo-geo» och kastade sig som en pil från höjden ned
mot mitt hufvud och sedan mot marken, där hon ett
ögonblick med utslagna vingar låg som död. Den andra
labben flög nu också dit och kastade sig ned vid makans
sida, hvarefter de bägge släpade sig undan med hängande
vingar, under det de ideligen jämrade sig högt. Det är
alldeles gifvet, att rofdjur, som närma sig dessa fåglars ägg
och ungar, på så sätt bli narrade att springa efter för att
fånga fåglarne och sålunda aflägsnas från boet, som
därigenom blir fredadt.

I de många branta klippväggarna under Beerenberg
häckade tusentals stormfåglar, och sådana sväfvade oafbrutet
mellan sitt hem och hafvet. Dessa stormfåglar skilde sig
från dem på Spetsbergen och Beeren Eiland därigenom, att
de alla voro hvita med blågrå mantel. Jag hade förut
iakttagit, att den på Färöarna och Island häckande stormfågeln
äfven är hvit, men att däremot den, som fanns vid västra
Grönland, till långt öfvervägande antal var grå som på
Beeren Eiland och Spetsbergen. Då äfven den lilla lunnefågeln
här var talrikast, synes fågellifvet på denna ö mera närma
sig Islands än de rent arktiska ländernas. Deltagarne i den
österrikiska meteorologiska expeditionen, som öfvervintrade
här 1882—1883, anträffade äfven många isländska fåglar,
som synas tillfälligtvis flyga öfver. Äfven Nathorst
anträffade strandskator och småspofvar, hvilka båda finnas i
massor på Island. Detta förhållande är rätt märkvärdigt, då
dessa fåglar ha att flyga mer än 40 svenska mil i nordlig
riktning från Island, Beeren Eiland ligger något närmare
Norges nordkust, och dock synas norska fåglar nästan aldrig
flyga öfver dit.

Under återvägen ned till fartyget sågs en hafssula (Sula
bassana) kretsa öfver sjön. Detta var nog äfven en isländare,
som var ute på långfärd. På stranden sköts en stenskvätta,
som var ganska märkvärdig, därför att hon utan tvifvel
öfvervintrat på det kyliga landet. Detta framgick däraf, att
hon ännu bar sin gamla, mycket slitna vinterdräkt, hvilket
var ett tydligt bevis på, att hon lefvat under för henne svåra
förhållanden. Båda hennes fötter voro äfven förfrusna, tårna
delvis affrusna och näbbet skadadt af köld. Allt tydde
således på, att den stackars fågeln verkligen tillbringat vintern
där uppe. Hon har då utan tvifvel lefvat af sådana
smådjur, som hafvets vågor kastat upp på stranden eller på isen.

När vi vid middagstiden återvände ombord, var det
högtidligare där än vanligt. Middagsbordet stod festligt dukadt,
och äfven allt annat tydde på fest. Det var vår afhållne
befälhafvares, kapten Kjeldsens, sextioåriga födelsedag, som
skulle firas, och detta skedde med så mycket större fröjd,
som vi efter en så lång och besvärlig sjöresa just denna dag
kommit till Jan Mayen och fått trampa den efterlängtade
landbacken.

På Jan Mayen flyta stora massor af drifved i land, och
alldenstund denna helt säkert drifvit öfver polarhafvet från
Sibiriens floder, kunde det finnas någon möjlighet att här
upptäcka några lämningar efter Andrées ballongfärd. När
professor Nathorst året förut besökte ön, sökte han
flitigt efter sådana, ehuru förgäfves. Sedan dess hade
emellertid ett helt år förflutit, och jag ansåg mig därför skyldig att
äfven nu göra efterforskningar. Nathorst hade äfven
uppmanat mig därtill.
<img>BILD FRÅN JAN MAYEN.</img>



För detta ändamål gick jag med fartyget längs kusten
till den ungefär midt på öns sydsydöstra sida belägna
drifvedsbukten. Först gjorde jag emellertid ett försök att komma
i land på norra sidan, hvilket dock äfven nu misslyckades
till följd af den starka nordanvinden. Den 22 juli användes
dels till denna resa och dels till trawlning och skrapning på
mindre djup. Först mot midnattstid sistnämnda dag ankrade
vi på några få famnars djup i ofvannämnda bukt.

Den 23 juli på morgonen gick jag jämte Levin och Kjell
i land för att se, hvad den stora, kala slätt, på hvilken den
södra lagunen är belägen, hade att bjuda på. Hela detta
lågland, som är fullkomligt sterilt och vid högt vattenstånd
öfversvämmas af hafvet, låg öfversålladt af drifved. I långa
rader lågo där grofva timmerstockar, mer eller mindre
skamfilade af isen, stora och små grenar eller trädrötter.
Landskapet var öde och tomt. Endast en och annan stormfågel
sväfvade ljudlöst öfver oss, och inne i den stora lagunen
lågo några prydliga borgmästare, hvilka på afstånd sågo
så stora ut som svanar. För att söka efter möjligen under
vintern ilanddrifna lämningar efter Andrées polarexpedition
spridde vi oss öfver fältet. Jag gick närmast stranden i
västlig riktning och såg där ett par drifvedsstockar, som
tydligen voro uppresta af människohand. Jag skyndade dit
och fann mellan dessa en tömd ölflaska med ett papper uti,
på hvilket med blyerts var skrifvet: »D. danske Expedition
Østgrønland 1900 opholdt sig her 25—27 Juni 1900. Jan
Mayen, Syd Lagunen 27/6 N. Hartz.»

Den danska expeditionen med Antarctic hade således
besökt Jan Mayen en månad före oss, och då dess
medlemmar uppehållit sig på denna lokal i två dagar, antog
jag, att fältet var undersökt. Fältet var dock mycket
vidlyftigt, en boj eller en spillra af Andrées ballong kunde
lätt ha förbisetts, och därför fortsatte vi våra
undersökningar.

Fram på förmiddagen styrde vi färden öfver ön till
österrikarnes station på norra sidan. Deras byggnader togos
i betraktande. Husen hade hållit sig bra, men inne i de
små rummen var till ytterlighet fuktigt, Under golfvet bodde
en räffamilj, hvilkens medlemmar på det för fjällräfven egna
sättet morrade åt oss, när vi trampade på golfvet. Ehuru
en blåräf en gång stack ut sitt nätta hufvud ur ett hål för
att se, hvad vi voro för ena gynnare, lyckades det oss ej att
skrämma fram kamraterna. Sandfälten på gården och
stranden voro alldeles täckta af räfspår.

I de branta bergen, som resa sig lodrätt helt nära
stranden, vimlade det af stormfåglar. Jag önskade gärna några
ungar af dessa, och denna min önskan var bekant för de
båda män, som åtföljde oss. Mera behöfdes det ej. Innan
jag visste ordet af, såg jag dem som små ekorrar klättra
högt upp i berget, och som detta var ytterst löst och
oupphörligt rasade, var det riktigt hemskt att se dem där uppe.
Hjärtat satt, som man säger, under en stund i halsgropen
på mig, men till all lycka insågo männen snart, att
bergafsatsema ej höllo att gå på, och kommo därför åter ned.

Små kolonier af lunnefåglar och rotges häckade äfven i
berget, och det var en fröjd att se dessa fåglar oupphörligt
flyga öfver oss från och till hafvet. På östra sidan om
österrikarnes gamla bostad reste sig ett berg med de mest
fantastiska former, och där häckade en mycket tät koloni
alkor jämte kryckjor och stormfåglar.

Som stormen fortfor, sedan vi på natten återkommit
ombord, beslöt jag att ej längre offra någon tid på Jan
Mayen. Vi måste dock först skjuta en del alkor. Alla
ombord hade tröttnat på konserverna och det salta köttet; färsk
<img>STRANDPARTI PÅ JAN MAYEN.</img>

fågel var också att föredraga. Alkorna äro utmärkta som
föda, och sedan jag lärt kocken att koka soppa på dem, var
det ingen ombord, som ville ha någon annan. Våra många
olika slags konservsoppor ratades från den dag det först bjöds
på alksoppa. Alkorna äro således af mycket högt värde för
polarfararen, och då de finnas i oerhörd mängd, behöfver
man ej göra sig förebråelser öfver att skjuta hvad man
behöfver för hushållet. Kjell fann alkjakten mycket roande
och uppnådde stor skicklighet uti att skjuta ned dem,
när de sträckte förbi båten. Vid detta tillfälle sköt han i
rätt hög sjögång sjuttiofem alkor å rad utan att lossa
något enda bomskott, hvilket, då man sitter i en båt ute i
öppna sjön och alla fåglarne fällas i flykten, kan betraktas
som vittnesbörd nog om en utomordentlig skjutskicklighet,
särdeles som alkorna flyga mycket fort och dubbléer skötos
gång efter annan.

Under denna fågelskjutning roade Levin och Kjell sig
med att med studsare och kula söka skjuta ned
förbiflygande fåglar, men detta gick ej för dem. När jag en
stund åsett deras misslyckade försök, tog jag Levins
studsare och yttrade på skämt, att jag ville visa honom, hur det
skulle gå till. Jag sköt äfven med två skott ned tvenne
förbiflygande stormfåglar.

Att skjuta flygande fåglar med studsare förutsätter
betydande öfning. Däremot är det ej synnerligen svårt, då man
begagnar kula till ett vanligt hagelgevär eller med
paradoxgevär, hvilket jag i regel använde.
</chapter>
<chapter name="Sjette kapitlet - Genom isen till Grönland. I Mackenziebukten">
<h1>SJETTE KAPITLET.</h1>

<h2>GENOM ISEN TILL GRÖNLAND. I MACKENZIEBUKTEN.</h2>

Den 24 juli voro vi på väg mot
Grönland och sågo hela dagen
det sköna, höga fjället
Beerenberg molnfritt och klart glänsa i solskenet. Vi gjorde två
särskilda försök att trawla med en af Petersens utmärkta
trawlar på ett djup af 2,000 meter, men ingendera gången
nåddes botten, ehuru vi hade ute 4,000 meters lina.
Orsaken till misslyckandet var säkerligen att söka i
strömförhållandena. Emellertid fingo vi åtskilliga fritt i vattnet lefvande
djurformer, bl. a. en stor, purpurröd nemertin
(Pelagonemertes) — en raritet, som ensam rikligt lönade vår möda.<footnote>Den enda förut beskrifna arten af detta egendomliga masksläkte
hade erhållits i Stilla oceanen. Den af oss erhållna har visat sig vara en
ny, betydligt afvikande art.</footnote>

Mot aftonen kommo vi till ett tätt isband, som vi dock
efter några timmars arbete lyckades bryta oss igenom.

Den 25 juli kom med vackert väder, men vi voro åter
i isen och hade ej annat än tjocka att vänta. Denna lät ej
heller länge vänta på sig. Jag hade sett den stå som en
bank i väster, och snart voro vi inhöljda i den och måste
ligga stilla. Tjockan lättade dock snart så pass, att vi
blefvo varse ett mycket stort isflak i väster och Sydväst.

Vi styrde därför mot norr, längs iskanten, Flere
klappmytsar sågos, och jag sköt en särdeles vacker gammal sådan,
som låg på ett högt isflak. Små vikaresälar visade sig ofta
i vattnet, och jag sände en kula genom hjärnan på en af
dem. Denne flöt så länge, att vi fingo tid sätta ut en båt
och hämta upp den.

<img>PELAGONEMERTES Naturlig storlek
En del inre organ skymta igenom, bl. a. den mörkare röda, med utbuktningar
forsedda tarmen.</img>

Under denna färd blef det mig klart, hur det förhåller
sig med den lilla trollsälen, som fångstmännen kalla de små
sälungar, hvilka man anträffar ensamma midt ute i hafvet.
Vi råkade på sådana så talrikt, att vi kunde skjuta nästan
hur många som helst.   Alla dessa »trollsälar» äro lika stora
och till ytterlighet feta, och man finner bland dem aldrig
några större individer af samma art. Det är detta, som
gifvit fångstmännen anledning att tro dem vara en särskild
sälart. De äro emellertid ej annat än ungar af vikaresälen,
som ensamma hålla till ute i öppna hafvet, medan de äldre
uteslutande uppehålla sig långt in på de stora isflaken, där
de ha sina brunnar, vid hvilka de ligga och i hvilka de gå
ned, redan när man på långt afstånd närmar sig dem; i dessa
brunnar ligga de stilla, tills faran är öfver, utan att
någonsin begifva sig ut i öppnare vatten. Jag såg dem i
hundratal inne på de stora, milslånga isflaken. Deras ungar åter
simmade vida omkring för att fånga märlkräftor, som här
lefva i mängd i och nära hafsytan. De, som fälldes af oss,
hade magen fullproppad af dessa små kräftdjur.

Mot aftonen tjocknade det åter till. Jag satt i
gunrummet med mina kamrater och fördref tiden med en vira, då
jag plötsligt hörde folket springa af och an på däck. I
detsamma kom Hegge inrusande och ropade: »En björn!» Jag
skyndade upp och fick då se en präktig björn komma 
simmande mot fartyget. Han kom oss helt nära och tittade
nyfiket upp emot oss. Men när fartyget en stund därefter
stannade, tyckte visst nalle, att det såg väl stort ut för att
leka med, och han gaf sig skyndsamt på flykten. En båt
var snart utsatt, jag och Kjell stego ned i den jämte ett par
roddare samt satte efter den simmande björnen med en
sådan fart, att vattnet forsade för båtens bogar. Länge dröjde
det icke heller, förrän vi hade upphunnit det ståtliga djuret,
och när båten sköt fram några meter från björnen, höjde
jag studsaren för att sända honom en kula genom hufvudet.
Jag beräknade dock icke rätt den hastighet, hvarmed vår
båt sköt fram, och följden blef, att kulan träffade för långt
fram. Björnen kastade sig om i vattnet och sträckte upp
sina stora tassar, dök ned för ett ögonblick och stack så
åter upp sitt stora hufvud. När han nu höjde sig öfver
vattnet och vände ryggen mot mig, fick han min andra kula,
med den påföljd att han sjönk ihop, sprattlade ett par tag
och var död. En rännsnara slogs om det präktiga djurets
hals, och så bogserades det mot fartyget, hvilket kom oss
till mötes. Den hvite nalle låg kort därefter utsträckt på
Frithjofs däck. Klockan hade blifvit 12 på natten, extra
förplägning utdelades till folket och graföl dracks öfver vår
första fällda björn.

Fågellifvet bland isen var ganska rikt, och jag gjorde
den intressanta iakttagelsen, att fåglarne såväl från Jan
Mayen som från Spetsbergen flyga ända till 18—20 svenska
mil utåt hafvet för att fiska. Nästan alla stormfåglar, alkor,
lunnar, alkekungar, kryckjor, borgmästare och vid
Spetsbergen ismåsar, som fälldes inom detta afstånd från land, hade
fortplantat sig och rufvat. Alkekungarne, som nu sträckte
mot Jan Mayen, hade skinnpåsen under tungan fullproppad
med amphipoder (märlkräftor), som de buro till sina ungar.
Detta syntes, när de flögo förbi, i det att deras strupe såg
uppsvälld ut som en kula. Äfven alkor, kryckjor och andra
fåglar buro den långa vågen föda med sig till ungarne. Som
jag redan nämnt, funnos ej vidare dessa häckande fåglar,
när vi aflägsnade oss längre från land.

Man kan ej undgå att göra sig den frågan, hvarför
fåglarne flyga så långa vägar efter föda, då hela hafvet där uppe
vimlar af de smådjur de söka. Hur fort de än flyga, måste
det dock taga en god stund för dem att tillryggalägga en
vägsträcka på ända till 20 svenska mil. En annan sak, som
är svårförklarlig nog, är, huru alla dessa fåglar finna vägen
till sina aflägsna hem i den täta dimma, som nästan
ständigt är rådande öfver det isuppfyllda hafvet. Detta kan
förklaras, hvad måsfåglarne angår, ty de höja sig öfver dimlagren,
men ej så alkfåglarne. Dessa senare flyga utefter vattenytan,
och dock ser man dagen lång alla flockar ila fram i samma
riktning, rakt till eller från sina hem.

När jag den 26 juli på morgonen kom upp på däck, lågo
vi förtöjda vid ett isflak. Det var tjockt omkring oss som
i en säck och regnade hårdt. Östergren begagnads tillfället,
då vi lågo stilla, till att loda och göra hydrografiska
undersökningar. Djupet uppgick här på 72° 10' N. Lat. och
10° 57' V. Long. till 2,300 meter. Tjockan fortfor hela
dagen. Dock kunde vi helt sakta leta oss fram mellan
isflaken i västlig och sydvästlig nktning. Mot aftonen klarnade
<img>KJELL, TAGANDE SKISSER AF ISEN I DIMMA.</img>


det något, och vi sågo öppet vatten i nordväst. Isflaken voro
rätt stora men isen jämförelsevis klen. Stora isflak bestodo
af endast ettårig is, som höll på att lösas upp. Följande
dag var det äfven tjocka men isen gles, och vi ångade fram
med rätt god fart i nordvästlig riktning. Här och där sågo
vi klappmytsar på isen; Kjell och jag sköto hvar sin sådan
från fartyget.

När det vid middagstiden klarnade, sågo vi långt in på
ett isflak en rest stång, hvilken tedde sig som hade den varit
målad i olika färger. I tanke att det möjligen kunde vara
ett märke från Andrée eller någon annan polarfarare,
bestämde jag genast, att detta skulle undersökas. D:r Levin,
som alltid villig, erbjöd sig att gå dit på skidor. Han fick
två män med sig, båda skidlöpare, och så knogade de åstad.
Det var svårt nog att komma fram på isen, där stora
dammar med djupt vatten uti mötte gång på gång; men på en
timmes tid hunno de sitt mål. Det var klart väder, då vi
sågo dem framme, men strax därefter kom tjockan åter, och
det ingaf mig mycken oro, att våra utskickade möjligen
skulle lämna sina spår och gå vilse. Vi sköto och blåste
i ånghvisslan oafbrutet för att vägleda dem, och efter ett par
timmar kommo de välbehållna åter, medförande
underrättelsen, att stången, som föranledt undersökningen, helt enkelt
var — en drifvedsstock, rest genom isskrufning.

Den 28 juli var det en intensiv tjocka, och likaså
följande dag, så att vi under båda dessa dagar endast långsamt
kunde förflytta oss mot nordväst.

När vi den 29 vid middagstid lågo förtöjda vid ett
isflak, kom en stor björn gående öfver isfältet. Kjell hade
aldrig förr skjutit någon isbjörn, och därför blef det han, som
skulle få skjuta denna. En båt utsattes, hvari han, Levin
och jag togo plats, och Levin hade sin kamera med för att
fotografera björnen, innan den sköts. Björnen gick i sjön
och började simma undan, men vår båt roddes med kraft,
och snart var den simmande nalle upphunnen. När han
fick se båten, vände han emot oss och sam ett stycke oss
till mötes. Då rodde vi alldeles intill honom, och han blef
vederbörligen fotograferad, hvarefter Kjell gaf honom en kula
genom hufvudet. Följden blef, att björnen kastade sig på
rygg och sparkade, så att vattnet yrde. Därpå blef han
stående upprätt och fick då genom hufvudet en ny kula, som
ögonblickligen gjorde slut på hans lif.

<img>EN SKJUTEN KLAPPMYTS TAGES I BÅTEN.</img>

Snart hade vi vårt vackra byte ombord, och det vardt,
såsom alltid när man skjutit en björn, jubel och 
feststämning med åtföljande förplägning. Gubben Ola, den snälle
gubben, fick tobak nog för den dagen. Olas enda sorg var
nämligen, att tobaken ej skulle räcka. Hvarje morgon, när
jag hälsade honom med en fråga, hur han mådde, fick jag
regelbundet till svar: »Det är dåligt med Ola, tobaken är
slut.» Han fick sig då alltid en half aln svart tuggtobak,
och den åt han upp till följande morgon.

Det är underbart med detta sjöfolk: de kunna afvara
mat och äfven vatten ett helt dygn utan att klaga, men sakna
de tobak i en timmes tid, så är det slut med deras
arbetskraft. När jag, såsom stundom hände, såg dem nedstämda
och slappa samt frågade om anledningen, så var denna
alltid densamma: tobaken var slut. Fingo de då munnarna
fulla af det efterlängtade njutningsmedlet, voro de genast åter
krya som fiskar. Detta är så mycket märkligare, som deras
tobak är så till ytterlighet stark, att jag, ehuru själf stark
rökare, blir sjuk, om jag tar den minsta smula däraf i munnen.

Tjockan fortfor dag och natt, och jag fick snart den
öfvertygelsen, att om vi här skulle invänta klart väder, komme
vi nog aldrig till Grönland. Vi måste således gå. Ett flere
mil långt isflak låg rätt för ut i vår väg, och vägen norr
därom befanns vara stängd. Vi hade således ej annat val
än att gå längs iskanten i sydlig riktning. Detta skedde, och
hela natten gick, innan vi kommo rundt isflaket.

Den 30 juli hängde tjockan fortfarande lika tung öfver
hafvet, men isen var glesare, och vi ångade nu fram med
rätt god fart mot nordväst. Isen glesnade mer och mer
och blef fram på dagen så gles, att vi kunde få ut trawlen.
Vi befunno oss då vid 72° 25' N. Lat. och 17° 57' V. Long.
Vid lodning visade det sig, att djupet endast var omkring
300 meter, ett tydligt tecken till att vi ej hade långt till det
efterlängtade landets kust.

Med trawlen gjordes en mycket god fångst. Vi fingo
många fiskar, några bläckfiskar samt en mängd
echinodermer, mollusker, maskar o. s. v. När trawlen kom upp,
östes flere baljor fulla med slam, hvari allehanda djur
sågos springa eller krypa omkring. Detta utgjorde en
särskild förnöjelse för besättningskarlarne, som ej hade
föreställt sig, att så många märkvärdiga djur lefde på hafvets
botten. Alla samlade sig kring baljorna och täflade om att
plocka reda på »krokodilingarne», som gamle Ola kallade
kräftdjuren. De många olika och briljant färgade djuren af
detta slag, som i vattnet rörde sig på mycket olika sätt,
voro äfven så intressanta, att man ej tröttnade på att
betrakta dem.

Särskildt anmärkningsvärd var i dagens fångst den
utomordentliga rikedomen på sjöstjärnor. Af ormstjärnor eller
ophiurider funnos flere olika slag och af de egentliga
sjöstjärnorna (asterider) ej mindre än 11 arter, hvaribland ett
par för vetenskapen nya och flere andra, som höra till de
största sällsyntheter. Fyra olika arter erhöllos blott af
pterasteridernas familj, som utmärkes däraf, att på ryggsidan
finnes liksom ett tält utspändt ofvanför den egentliga
kroppsväggen. Under detta tält försiggår hos honan ungarnes
utveckling. På ett exemplar af Pteraster (Hexaster) obscurus
höll just en unge på att krypa ut ur utkläckningsrummet.
Denna unge hade en diameter af 21 mm., hvaraf framgick,
att ungarne, innan de lämna modern, kunna nå långt
betydligan dimensioner, än man hittills vetat af.

Under sista dygnet hade vi sett och långa sträckor gått
igenom nybildad is. Det föreföll visserligen underligt, att
is kunde bildas, då temperaturen ombord på fartyget ej varit
lägre än + 2 gr. Cels. I själfva verket är det dock lätt
forklarligt, ty hafsvattnets temperatur är här under noll, och
<img>SJÖSTJÄRNOR. Förminskade.
Pteraster obscurus.  Hymenaster pellucidus, 2 st.
Korethraster hispidus   Crossaster sp.   Retaster sp.
Fotografi af konserverade exemplar.</img>
det lättare färskvattnet från den smältande snön och isen
flyter ofvanpå saltvattnet, afkyles af detta samt fryser till is.
Denna is blir dock ej tjock och denna årstid ej heller
gammal. Den brytes af isbitarnas rörelser och går bort, så snart
det blir vind.

Mot aftonen glesnade isen mer och mer. Visserligen
hade vi ett tätt isband af ett par kilometers bredd att bryta
oss igenom, men isen var ej synnerligen grof. Senare på
aftonen låg hafvet, så långt vi sågo i tjockan, isfntt framför
oss, och vi ångade med god fart mot Grönland.

Den 31 juli kl. 3 på morgonen kom kaptenen och väckte
mig med den glädjande underrättelsen, att luften hade
klarnat och att det grönländska landet var i sikte. Jag
skyndade upp och såg då långt bort i öster krönet af ett fjäll
höja sig öfver synranden. Luften var klar och hafvet nästan
isfntt, d. v. s. att ingen is fanns, som hindrade oss. Smärre
isblock och flak samt äfven glacieris, som vi ej sett sedan
vi lämnade Spetsbergen, syntes däremot spridda öfver hafvet.

Ju mer vi närmade oss Grönland, dess fattigare blef
fågellifvet i hafvet, och det var lätt att däraf draga den
slutsatsen, att detta haf endast sällan är öppet.
Klappmytsarne hade upphört att visa sig, och i stället sågo vi
storsälar — ett tydligt bevis på att vi kommit in på grundt
vatten. Mina undersökningar hafva nämligen ådagalagt, att
storkobben, i motsats till de öfriga ishafssälarne, lefver af
sådana kräftdjur, som uppehålla sig på hafvets botten, och
han kan således ej existera på större djup, än där han
bekvämt kan gå ned till sitt alltid dukade bord.

Här och där flög en fjällabb eller en borgmästare öfver
hafvet. Några andra fåglar iakttogos ej.

Snart nog hade vi klart för oss, hvar vi voro. Det
fjäll vi sågo var Cap Broer Ruys, som är beläget norr om
mynningen till Kejsar Frans Josefs fjord. Landet höjde
sig alltmer. Snart kunde vi skilja den grönaktigt bruna,
mossbeklädda marken från det kala fjället samt stora
snöfält på dess sidor. Vid middagstiden voro vi inne under
land, och nu gällde det att snarast möjligt finna en
ankarplats. Ångpannan måste nämligen efter den långa resan
rengöras,innan vi, som ämnadt var, kunde gå långre mot
norden. Vi följde landets södra sida. På stranden syntes
tvenne vargspår öfver ett stort snöfält, och när vi kommo
något längre in, iakttogo vi till min stora glädje en hel hjord
myskoxar, som betade långt uppe på fjällsluttningen.

<img>UNG STORSÄL.</img>

Vi hade två anledningar att denna dag äta festmiddag.
Dels hade vi verkligen kommit fram till det efterlängtade
landet, och dels var det Levins födelsedag. Ett par
champagnekorkar fingo flyga vid middagen, och alksoppan
smakade oss lika bra som de stekta alkorna. Våra bakelser,

som några välvilliga damer skickat med i riklig mängd,
voro slut, men doktorn var ej rådlös. Han hade lärt kocken
att baka en kaka, hvilken, kryddad med den utmärkta madera,
jag fått af mina vänner, gjorde middagen till en verklig
festmiddag. Vi hade för resten nu kommit ut ur den
odrägliga tjockan, hvilken bakom oss stod som en vägg ute i
hafvet, och solen sken strålande öfver landet, som inbjudande
utbredde sig framför oss, så att stämningen var af många
orsaker den allra bästa.

Mot aftonen kommo vi in i Mackenziebukten, hvilken
föreföll att gå längre in i landet, än hvad kartan utvisar.
Där inne låg en holme samt några strandade isberg, och i
skydd af denna holme ankrade vi. En mängd tärnor häckade
på holmen, och då denna ej förut finnes omtalad eller
upptagen på kartan, kallade jag den Tärnholmen.

Alla längtade vi nu att få sätta fötterna på fast mark,
och då aftonen var härlig och det gröna landet låg så
lockande framför oss, beslöts ock, att vi skulle mangrant gå i
land för att äfven i det gröna fira dagens betydelse.

Efter en kvarts timmes rodd landade vi alltså mellan
strandade isblock på den låga sandstranden. Ett vidsträckt
lågland utbredde sig för våra blickar, och där bakom höjde
sig bergen mer och mer mot det blånande Hold with Hope,
som i öster syntes öfver de lägre fjällen.

Marken på låglandet var täckt med grön mossa, och
på tufvorna prunkade den gula fjällvallmon, fagra
Saxifragor, Ranuncler, den stora violetta Epilobium latifolium och
många andra blommor. Humlor surrade i luften, och
fjärilar flögo från blomma till blomma. Hvart jag vände mina
ögon, syntes fjällabbar med sina långa spjut i stjärten, och
flere sådana, som hade ungar i närheten, kommo ängsligt
skrikande tätt öfver mitt hufvud. Sedan jag gått ett stycke
upp öfver den fuktiga marken, såg jag där öfverallt gångar
i jorden efter den sällsynta grönländska lemmeln.
Sandlöparen var mycket allmän. Han hade fullväxta ungar, och
när jag närmade mig dessa, flögo de gamla fåglarne fram
och åter på något afstånd från mig, under det de ängsligt
läto höra sitt »pitt, pitt». Vid vattenpussarna vadade den
lilla svartbröstade snäppan (Tringa alpina); hon hade sina
ungar där, och längs stranden flögo roskarlar och
strandpipare (Aegialites hiaticula).

<img>MYSKOXKRANIUM MED SLITNA HORN. Sedt från sidan.</img>

På den fuktiga marken syntes i stor mängd spår och
vinterull efter myskoxar. Dessutom påträffades ett par
kranier af gamla tjurar, som sannolikt för lång tid sedan hade
stupat, kranier, som påtagligen hade tillhört mycket gamla
djur, enär hornens spetsar voro afslitna på ett sätt, som
vittnade om mycket hög ålder. Äfven några gamla renhorn
lågo där.

Det led redan mot natten och var därför ej min mening
att nu företaga någon utfärd. Vi slogo oss ned bland
blommor och fjärilar, drucko en grogg till doktorns ära och
återvände vid midnatt ombord.

<img>MYSKOXKRANIUM. Sedt ofvanifrån.</img>

Följande dag — den 1 augusti — hade jag hoppats
skola bli en riktig arbetsdag. Kjell och jag skulle ägna oss
åt insamling af fjärilar och andra insekter, så var min plan.
När jag kom upp på morgonen, visade det sig emellertid,
att vädret var i hög grad ogynnsamt för entomologiska
arbeten. Solen var nämligen bortskymd af mörka moln, hela
himlen var mulen och ett fint duggregn föll. Att i sådant
väder söka efter insekter lönar sig ej i arktiska trakter.
Jag beslöt därför att i Levins och Kjells sällskap gå på

myskoxjakt för att skaffa färskt kött. östergren och Odhner
skulle med ångslupen göra en tur utåt bukten för att trawla,
Gredin, som länge legat sjuk i feber och ännu var klen,
skulle samla växter på låglandet, och Sigge Pettersson fick
i uppdrag att med biträde af de öfriga preparatörerna gräfva
upp lemmelbon och söka fånga lemlar.

När sålunda allt var ordnadt och hvar och en ätit sin
kokta alka till fmkost, gåfvo vi oss i land.

Redan från stranden sågo vi två betande myskoxar uppe
på bergen, och åt det hållet styrde vi våra steg. Djuren
bortskymdes dock af bergen, så snart vi närmade oss dessa,
och vi hade en dryg väg att gå, innan vi kommo uppför
höjderna. Förföljda af labbar och deras ängsliga skrän
vandrade vi först öfver det fuktiga låglandet, och därefter
bar det af allt högre och högre upp. Hvarje gång vi nådde
upp på en platå, väntade vi oss att få sikte på våra
myskoxar, men det var tydligen längre väg upp till dem, än vi
hade föreställt oss. Just som vi höjde hufvudena öfver en
bergkam, sågo vi dem dock slutligen, och jag får erkänna,
att jag vid mitt första möte med dessa djur stod alldeles
öfverväldigad af det intryck de gjorde på mig. Det var två
gamla tjurar, som helt lugnt betade på en liten slätt. Till
en början tycktes de ej se oss, men så snart de fått sikte
på oss, intogo de genast försvarsställning emot oss, böjde
sina hufvuden så djupt, att nosen nästan kom mellan
frambenen, skrapade ilsket med framfötterna och tycktes beredda
till angrepp. Där de så stodo, påminde de med sin yfviga,
man nästan mera om jättestora lejon än om oxar. Hållet
var ännu väl långt, och jag önskade betrakta djuren på
närmare afstånd, hvarför jag fortsatte att gå fram emot dem.
Många steg hade jag dock ej gått, förrän de samtidigt kastade
sig tvärt om och gåfvo sig af undan i starkt traf. Utan att

låta hindra sig af branterna sprungo de i vild fart öfver en
ravin, försvunno några sekunder för våra blickar och
visade sig åter på en brant bergsluttning bakom ravinen. Först
när de hade nått bergets krön, stannade de och vände sig
emot oss för en kort stund. Men snart ilade de åter bort
längs höjden, bakom hvilken de försvunno.

I den klara luften där uppe se alla föremål stora ut,
och dessa myskoxar togo sig ut som riktiga jättar, särskildt
när de, med sidan vänd mot oss, trafvade öfver bergets krön
och aftecknade sig mot himlen.

Jag hade, på grund af Nathorsts beskrifning, ej väntat
mig, att dessa djur skulle vara så rädda, och det visade sig
äfven sedan, att de i regel ej så lätt fly för människan.
Emellertid stilade deras skygghet betydligt upp jaktnöjet,
och jag blef vida mer lifvad för myskoxjakt, än jag till en
början hade varit. Jag beslöt också att genast förfölja de
båda försvunna oxarne. Dessa hade emellertid sprungit
undan längre, än jag hade väntat, då de ej voro vidare oroade.
Först omkring en half mil bortom bergen fick jag åter syn
på dem. De betade då på en kulle, och som jag fick se
dem på tämligen långt afstånd, beslöt jag att nu gå
försiktigare till väga. Skyddade af ett bergutsprång närmade vi
oss dem, följande kanten af en ravin, och när vi voro dem
nära på några hundra meter, satte vi oss ned för att afvakta
gynnsammare tillfälle att komma dem på lifvet.

Här fingo vi emellertid vänta en god stund, men
slutligen gingo djuren ned på motsatta sidan af kullen. Mina
kamrater ville, att jag skulle skjuta båda djuren, och jag
sprang därför fram till kullen och smög mig varsamt upp
på denna. Plötsligt visade sig den ena oxen helt nära, och
han kom gående emot mig. Då stannade jag och väntade,
tills hela kroppen blottades, när djuret steg upp på kullens
krön. Nu siktade jag framför högra bogen och sköt. Det
ståtliga djuret vacklade, och jag såg att det snart skulle
falla. I detsamma kom också den andra oxen upp på
kullen, och jag skulle gifva äfven honom en kula. Min studsare
mankerade dock på ett mycket besynnerligt sätt, som med
det geväret aldrig har händt mig vare sig förr eller senare.
Skottet klickade nämligen och brann af först när jag hade
tagit geväret från axeln. Detta upprepades icke mindre än
tre gånger å rad, och jag blef slutligen så förargad, att jag
höll på att slå geväret i berget.

Oxen stod hela tiden stilla och såg på sin kamrat,
hvilken redan hade fallit. Kjell hann därför komma fram till
mig samt räckte mig sin karbin, och med den sände jag
oxen en kula genom bröstet. Han vacklade för skottet,
sprang fram till sin fallne kamrat och föll nästan på denne.

Tätt bredvid hvarandra lågo nu de båda präktiga djuren,
offer för min jaktifver. För att bära kött hade jag medtagit
fyra män, och desse hade hållit sig något efter men kommo
nu fram. De fällda djurens hudar aftogos, kropparna
styckades på vanligt sätt, och köttet bands tillsammans i knippen,
lämpliga att bära på ryggen. Sedan allt detta var färdigt,
slogo vi oss ned för att inmundiga en del smörgåsar, och
mina män, för hvilka det värsta återstod, nämligen att bära
ned kött och hudar till den väl en half svensk mil aflägsna
stranden, uttalade den åsikten, att man vid detta tillfälle ej
borde frångå den gamla goda seden att taga sig en slaktsup.
Som äfven jag, när det gäller ansträngande jakter i
polartrakterna, delar denna deras åsikt och därtill kom, att
doktorn gillade vår mening i så hög grad, att han började sjunga
»helan går», kom den svenska nektarn till heders. Doktorn
sjöng slutligen så rörande äfven för halfvan, att de första
myskoxar, jag fällde, verkligen blefvo hedrade på gammal svensk sed.


Måltiden var snart intagen, cigarrerna tändes och mina
män fingo hvila ut några minuter, utsträckta på klippan.
Under tiden flög det i mig, att jag skulle upplifva gamla
bamdomsminnen och roa mig, som jag mången gång gjort
i Billingens och Mössebergs klyftor, med att rulla stora
stenblock utför den närbelägna branten ner i bäcken, som rann
på ravinens botten. Det var muntert att se stenarna där
nere hoppa från block till block för att slutligen, stänkande
vatten högt omkring sig, hamna i vattnet djupt under mig.
Detta pojknöje måtte äfven ha tilltalat mina kamrater, ty
snart var hela sällskapet sysselsatt med att vräka väldiga
stenblock utför branten.

Tiden var snart inne till uppbrott. De tunga bördorna,
som jag ej orkade rubba från marken, lastades på männens
ryggar, och så knogade de i väg mot stranden. Vi jägare
fortsatte vår vandring längre inåt landet. Vi togo
vägen öfver foten af ett norr om oss beläget fjäll, och när
vi kommo på detta fjälls östra sida, hade vi den härligaste
utsikt långt in öfver landet. Under oss upplöste sig den
ravin, som jag förut talat om, och hvilken vi med några få
afvikningar följt, till ett af sand och sten betäckt fält, öfver
hvilket bäcken utbredde sig till en bred men grund älf.
Denna lilla älfdalgång var på sidorna begränsad af stora
snödrifvor, liknande små miniatyrglacierer, ofvanför hvilka
Floras älskliga barn växte tätt. Där blommade den vackra
grönländska maskrosen, som i öfrigt liknar vår vanliga
maskros men är hvit till färgen; där lyste på långt håll den sköna
Epilobium latifolium mellan hvita och gula Saxifragor. Där
prunkade gula Drabor och Potentillor, och där böjde små
blåklockor, påminnande om hemlandet, sina kalkar blygt
mot den fuktiga jorden.

Myskoxarne hade upptrampat en riktig väg längs 
fjällsluttningen. Hvitnade ben och gamla kranier med väldiga
horn vittnade om, att dessa ståtliga djur här hade dött
sotdöden, om de ej fallit under inbördes strider. Att de ej
fallit för människohand var tämligen tydligt, då skeletten
eller skallarna lågo mycket spridda. Hade djuren varit
skjutna, borde de ha legat flere tillsammans, alldenstund
det visade sig, att dessa djur blott undantagsvis gingo
ensamma. Öfverallt på marken lågo stora flak af
myskoxarnes vinterull, eller hängde den på bergväggar och stenar,
mot hvilka djuren hade skubbat sig.

Lyfte vi blicken ut öfver landskapet, sågo vi låga berg
höja sig bakom mossbeklädda, gröna dalgångar, och långt
där bortom, vid foten af ett blånande fjäll, betade en hjord
på 13 myskoxar, bland hvilka vi med kikarens hjälp kunde
urskilja två kalfvar. Ett stycke från dessa djur och mycket
närmare oss iakttogos tvenne djur, troligen två gamla oxar.
Det visade sig nämligen, att oxarne ofta gingo för sig själfva,
ensamma eller två tillsammans, under det ensamma kor
aldrig iakttogos.

Nordost om det fjäll, kring hvilket vi gått, kommo vi
ut på en stor slätt, ett högland, som högt öfver hafvet sträckte
sig milslångt i nordostlig riktning. Öfver hela denna slätt
syntes lämningar efter myskoxar, och där lågo äfven gamla
renhorn kringspridda, vittnande om att renen förr i tiden
varit allmän här. Nu syntes ej någon ren och ej heller
färska lämningar efter någon sådan. I jorden var fullt med
gångar efter lemlar, och flere, af söndergnagdt fint gräs
byggda lemmelbon anträffades. Dessa bon, som hade tjänat
djuren till vinterbostäder, voro nästan så stora som ett
människohufvud, vanligen klotrunda och med ingång på sidan.
De lågo på släta marken, och det var tydligt, att de voro
byggda under snön och beräknade till vinterbon.
<img>GRÖNLANDSLEMLAR VID ETT VINTERBO. Djuren i sommardräkt.
Efter en i Uppsala museum uppsatt grupp.</img>



Marken på denna stora slätt var tämligen steril. Här
och där tittade dock några blommor fram mellan
mossbeklädda tufvor, kring hvilka snösparfvarne hade samlat sina
gråa ungar, hvilka redan voro så försigkomna, att de själfva
förstodo fånga flugor åt sig.

I nordväst höjde sig slätten till en bergås, hvilken
lofvade oss en vidsträckt utsikt. Därför vandrade vi dit och
stodo snart på åsens högsta krön. Härifrån sågo vi gröna
dalgångar, som sträckte sig långt bort mellan bergen, och
helt nära oss, i den närmaste dalen, betade en hjord på ej
mindre än tjugofem myskoxar. Vi slogo oss ned på höjden
för att få betrakta dessa djur, hvilka, där de helt lugnt
betade, erinrade om en boskapshjord hemma i Sverige.

I denna hjord kunde jag urskilja två stora tjurar, de
öfriga voro kor, och bland dem fanns ingen kalf. Af
tjugotre kor hade således ingen kalf. När jag såg detta och
till-lika såg den stora mängd lämningar efter döda myskoxar,
som lågo kringspridda och hvilka alla vittnade om att de
tillhört mycket gamla djur, flög den tanken för mig, att här
måste vara en lokal, som uppsökes af åldriga djur, hvilka
redan slutat att fortplanta sig samt lefva och dö här för sig
själfva. Senare undersökningar inneburo ingenting, som
talar emot möjligheten häraf, och att dessa djur endast
fortplanta sig tills de nått en viss ålder men sedan som sterila
lefva länge, är mycket möjligt.

Det finnes emellertid äfven andra sätt, hvarpå det ringa
antalet kalfvar kan förklaras. Det är t. ex. tänkbart, att
dessa djur, som under långliga tider ej haft några fiender,
på grund däraf, såsom alltid i dylika fall, fått sin fortplantningsförmåga försvagad. Det är möjligt, alt korna ofta äro
sterila äfven vid unga år, men det är äfven möjligt, att de
fortplanta sig endast hvart annat eller hvart tredje år.

Äfven en tredje förklaring kan tänkas möjlig, och det
år, att polarvargen, som på senare tid invandrat till östra
Grönland, tar bort myskoxarnes kalfvar. Ett sådant
antagande synes mig ej orimligt, särskildt med hänsyn till det
märkliga förhållandet, att man ej ser till några unga
ett- eller tvååriga djur.

År denna sistnämnda hypotes riktig, då äro myskoxarne
på Grönland att beklaga, deras utrotande är då sannolikt
endast en tidsfråga. Vargen har nämligen där inga andra
fiender än det hårda klimatet och kanske vintertiden brist
på föda. Han skall därför efter allt att döma tilltaga i
antal, och kan han fånga myskoxkalfvarne, är dessa djurs
tid snart ute. Att myskoxarne betrakta vargen som en fiende
är tämligen säkert, äfvensom att de ej känna någon annan
fiende, om ej isbjörnen. Hvad som bevisar detta är, att
djuren vid tecken till fara i regel genast ställa sig i
försvarsställning. De ta kalfven eller kalfvarne emellan sig, vända
sina fruktansvärdt beväpnade hufvuden emot fienden och
äro påtagligen mycket rädda för att vända bakdelen till
eller för att springa. De gjorde på mig det intrycket, att
de icke kände till några andra fiender än sådana, som de
ej kunde springa ifrån, mot hvilka följaktligen intet annat
värn gafs än att stanna och försvara sig. Ofta såg jag, att
djuren voro ytterst rädda för att vända bakdelen till, och
när de gjorde detta, stannade de ej ett ögonblick utan ilade
bort, så fort de förmådde. Jag tror ej, att en ensam varg
kan gå emot myskoxarne, men vargen är ett klokt djur, och
han är snabb i sina rörelser. Möjligen kan han därför i
sällskap, om han angriper från olika håll, snappa bort
kalfvarne.

Hvilken af de ofvan angifna teorierna, som nu är den
riktiga, får framtiden utvisa. Det enda jag med säkerhet

kan säga är, att det inne i Myskoxfjorden senare
anträffades ett vida större antal kalfvar, och att flera kor, som
ej på länge hade födt kalf, funnos bland dem som blefvo
fällda.

De betande myskoxarne sågo oss ej, där vi sutto på
höjden. Vi blefvo därför i tillfälle att iakttaga dem i deras
ostörda hemlif. Djuren voro rätt lekfulla. De sprungo ofta
på lek efter hvarandra, rörde sig lätt och behagligt, betade
en stund, och så lade de sig emellanåt för att hvila.

Under oss hade vi en djup ravin, på hvilkens botten
en klar bäck rann ned mot hafvet, och denna följde vi nu
i västlig riktning. Den lilla bäcken, som helt säkert på
våren och tidigare på sommaren varit en strid älf, rann på
ett ställe genom en jättestor snötunnel af flere hundra
meters längd. Här var snön så hårdt packad, att den
snarare kunde kallas is än snö, och den var slät som ett golf
att gå på.

Mot aftonen kommo vi ned på låglandet mot sjön, och
redan länge därförinnan hade vi från bergen sett Frithjof
ute vid Tärnholmen. Jag sammanträffade med
preparatörerna helt nära stranden. De hade gräft upp en hel mängd
lemmelbon, och Sigge Pettersson, som alltid varit präktig,
när det gäller sådana arbeten, hade fångat en hel mängd
lemlar, hvaraf flere ännu förvarades lefvande. Jag
undersökte åtskilliga lemmelbon och deras gångar samt fångade
en del såväl gamla lemlar som ungar. Under vår vistelse
på denna intressanta lokal blefvo den förut föga kända,
mycket sällsynta grönländska lemmelns lefnadsvanor så noga
undersökta, att man till följd däraf numera kan sägas känna
dessa vida bättre, än vi känna det lif våra svenska
lemmelarter föra.


Öfver låglandet svärmade fjällabbar, uppe i berget sutto
ett par fjällugglor, hvilkas hvita dräkt syntes på långt håll,
och sandlöparen och strandpiparen läto ängsligt höra sina
välkända läten, när vi mot natten vandrade öfver deras
häckningsområde ned mot stranden. I sjön låg en tät flock
på omkring femhundra gamla alfågelhannar, så tätt packade,
att fåglarne i sin mörka sommardräkt sågo ut som en
svartbrun massa. Några praktejderhonor summo längs stranden,
öfver hvilken tärnor, spejande efter byte, helt sakta
sväfvade fram.

Redan vid middagstiden hade regnet upphört, men solen
var hela dagen dold bakom tunga moln. Nu på natten
glesnade molnen bort i norr, liksom ville de visa en skymt af
den klara, blå himlen och af den prakt, hvari molntapparna
därbortom prålade, upplysta som de voro af midnattssolens
gyllene strålar.

Äfven ombord hade man gjort nytta under dagens lopp.
Östergren och Odhner hade hemfört en sådan mängd från
hafvets botten uppskrapade djur, att alla baljor voro fulla däraf,
och nu arbetades det med att preparera alla dessa rariteter.

De äro härliga dessa nätter där uppe i höga norden,
när man träffas ombord och får hvila ut efter dagens
ansträngningar. Allt omkring en är så friskt, så skönt, och
den trötthet man känner är en behaglig sådan. Den
måltid, som bestås, smakar också som en festmåltid, äfven
om den icke utgöres af annat än en kokt alka. Denna
gång fingo vi dock njuta af en verklig festmåltid, ty den
bestod af präktiga biffstekar af myskoxkött, utmärkta i mitt
tycke. Alla mina kamrater delade likväl icke helt min smak,
ty de funno de gamla tjurarnes kött smaka mysk.
Brunsttiden för dessa djur var nu inne, och under den tiden här
köttet en bismak hos hannen af de flesta idisslare. När vi

sedan sköto äfven kor och en kalf, blef belåtenheten med
dessas kött allmän. Enligt hvad norska fångstmän meddelat,
är äfven tjurarnes kött tidigare på sommaren, före
brunsttiden, fritt från mysksmak.

Efter måltiden samlades vi med cigarren i mun för
att förtälja, hvad hvar och en af oss upplefvat under
dagens lopp. De båda präktiga myskoxhudarna, som nu lågo
utbredda på däcket, beundrades mycket, och de voro
verkligen sevärda.
</chapter>
<chapter name="Sjunde kapitlet. - Andra dagen vid Mackenziebukten.">
<h1>SJUNDE KAPITLET.</h1>

<h2>ANDRA DAGEN VID MACKENZIEBUKTEN.</h2>

Den 2 augusti kom med godt väder.
Solen var visserligen bortskymd
af moln, men det regnade ej och
sjön låg lugn. Jag bestämde mig för en vandring inåt det
stora lågland, som från Mackenziebukten har en betydande
utsträckning i nordlig riktning. Åtföljd af Levin, Kjell och
ett par män af besättningen rodde jag i land efter frukosten,
men väl komna i land skildes vi åt. Hvar och en skulle
arbeta på sitt håll, och det bestämdes, att vi så småningom
skulle träffas någonstädes inne på låglandet. Kjell ämnade
samla insekter, Levin gick på jakt, och jag följde till en
början stranden i nordlig och nordvästlig riktning.

På den sandiga strandvallen uppehöllo sig de vanliga
grönländska vadarne. Där promenerade roskarlar,
sandlöpare, kärrsnäppor och strandpipare. I sjön lågo alfåglar
och gamla praktejderhonor, och däröfver flögo labbar och
tärnor. På stranden hade en del afskräde från Frithjof
flutit upp, och några korpar hade samlat sig där för att
undersöka, hvad som var ätbart. Sardinlådor, brödbitar,
alkhufvud o. d. syntes förvåna dessa kloka fåglar, som ej

voro vana vid så fin frukost, till den grad, att de ej alls
fäste sig vid mig, förrän jag var dem så nära, att tre af de
svarta gynnarne fingo släppa lifvet till.

Den grönländska korpen är något större än den svenska
och har särskildt större näbb, hvarför han betraktas som
en lokal varietet, Corvus Corax, var litoralis. Jag hade ej
fått några grönlandskorpar förut, hvarför fyndet var särdeles
välkommet.

Från stranden styrde jag färden in öfver låglandet.
Detta är uppfylldt af tusentals små grunda pölar, och i dessa
miniatyrsjöar gjorde jag ett ornitologiskt fynd af stort
intresse. Man har länge förvånat sig öfver att praktejdern,
som dock finnes i stora skaror kring Grönlands kuster och
äfven är tämligen allmän på Spetsbergen, endast
undantagsvis blifvit funnen häckande, och frågan om dess
häckningsplats här varit olöst. Nu fick jag den emellertid klar för
mig. Praktejdern häckar i mängd vid insjöar inne i landet,
dit man endast sällan kommer. Jag fann honom allmän i
dessa små sjöar, där jag äfven erhöll en hel del små
dunungar. Då dunungar af praktejdern förut ej funnos på något
svenskt museum och hittills endast varit kända från
Beringssundet, var detta ett synnerligen dyrbart fynd. Många
honor med små och halfväxta ungar anträffades. Då jag
närmade mig dem, samlade honan sina små omkring sig
och sam ängsligt fram och åter. Ungarnes antal var
vanligen tre, vid ett tillfälle fem.

På Spetsbergen fann jag en och annan praktejder
bosatt bland vanliga ejdrar på holmarna, men där äro de
mycket sällsynta som häckande. I insjöarna och träsken
på det vidsträckta låglandet vid Cap Boheman i Isfjorden
uppehöllo de sig däremot i mängd, och det är utan tvifvel
där man här att söka deras häckningsplats.

Labbarne, som sväfvade omkring mig, roade mig
mycket. Vanliga labben (Lestris crepidata) är sällsynt vid
Grönlands ostkust och mig veterligen ej förut iakttagen där.
Här fanns emellertid ett par bosatt, och dessa roade det mig
nu att iakttaga. Fjällabbarne, som funnos i mängd, flögo ut
på hafvet för att fiska, och när de återkommo med
matstrupen full af föda till sina ungar, blefvo de redan på mycket
långt håll uppmärksammade af de vanliga labbarne,
tjufjorna som de kallas, som genast jagade dem, tills de
slutligen för att få vara i fred gåfvo ifrån sig de godbitar, som
voro ämnade till ungarne. Det var en vacker syn att se
dessa snabbvingade fåglar under deras röfvareanfall. Med
till hälften sammanlagda vingar sköto de fram som pilar
genom luften, och hur snabba fjällabbarne än voro, blefvo
de dock alltid upphunna.

Jag vandrade allt längre och längre inåt landet. Där var
det fattigt på fåglar. Här och där i en liten sjö lågo ett par
lommar med sina ungar. Det var dock endast smålommen.
Den ståtlige islommen, som finnes längre söder ut på
Grönland, fanns ej här. Att den brednäbbade simsnäppan
(Phalaropus fulicarius) hade sitt hem här, bevisades däraf, att
jag anträffade en död, halfväxt unge af denna art och
äfven ett par lefvande, fullt utväxta ungar, hvilka båda
fälldes.

Detta var ett värdefullt fynd, då ungfåglar af denna
simsnäppa förut ej funnos i de svenska museerna.

De gamla simsnäpporna hade påtagligen redan flyttat,
eftersom ej någon enda sådan anträffades. Jag fick således
här ett ytterligare bevis för, att de äldre simsnäpporna flytta
långt före ungfåglarne, en iakttagelse, som jag redan 1898
var i tillfälle att göra på Spetsbergen. I träsken uppehöllo
sig små flockaraf unga myrsnäppor, några gäss sågos på
afstånd, och en gås, som var så nära, att den till arten
kunde bestämmas, var ea bläsgås (Anser albifrons).

Renhorn och gamla lämningar efter renar vittnade om
att detta präktiga djur förr i tiden varit mycket allmänt här,
hvilket man äfven har sig bekant från föregående
expeditioner. Således sågo tyskarne 1869—1870 ännu stora
renhjordar flerstädes och särskildt på den halfö, som låglandet
innanför Mackenziebukten afskiljer från fastlandet. Som
Nathorst redan påpekat, har vargen under senare tiden
invandrat till dessa trakter, och det är detta farliga rofdjur,
som nu nästan utrotat renstammen. Nathorst träffade
visserligen 1899 ännu en del renar vid inre delen af Frans
Josefs fjord, men många voro de ej, och deras tid är troligen
snart ute.

Lemmelgångar sågos öfverallt, och då jag denna dag
hade tid därtill, blefvo många sådana uppgräfda och
undersökta. Under två dagar fångades ej mindre än trettiotre
lefvande lemlar. Mer än ett hundra bon blefvo uppgräfda,
men de allra flesta af dem voro öfvergifna.

Lemlarnes hålor bestodo af en hufvudgång med tvenne
utgångar, varierande i längd från en till tre meter eller ännu
mera. Ungefär i midten af denna gång var en större
utvidgning urgräfd, och där påträffades det rätt stora, af fint,
söndergnagdt gräs byggda boet med en utgång åt hvardera
sidan. Från utvidgningen, i hvilken boet var beläget, sträckte
sig en smalare gång åt ena sidan, växlande till sin längd
från en half till två meter. Denna gång, som ej mynnade
ut, var längst in utvidgad till en större, källarlik kula, hvari
djurens spillning uteslutande anträffades, ofta i sådan mängd,
att kulan var mer än till hälften fylld däraf. Midt i
sidogången fanns en mindre utvidgning, påtagligen afsedd till

reservgömställe, och där anträffades vid flere tillfällen en
kull halfväxta ungar. Dessa ungar voro påtagligen ditförda
af honan, när denna skulle föda en ny kull, ty när
halfväxta ungar anträffades i sidogången, funnos alltid nyfödda
ungar i boet. Det visade sig således, att honan föder på nytt,
när förstå kullens ungar äro ungefär halfväxta. Ungarnes
antal i kullen var i de flesta fall tre, ett par gånger endast
två, några gånger fyra och en gång fem. De halfväxta
ungarne åto själfva och voro så litet skygga, att de strax
efter infångandet åto blommor ur min hand. I ofvan
beskrifna lemmelbon eller kulor träffades aldrig äldre hannar.
Dessa bodde för sig i en enkel gång af ringa längd, ofta
med endast en utgång och utan bo.

Då jag medförde fjorton lefvande lemlar hem till Sverige,
af hvilka flere nu lefvat ett år i fångenskap, där de synas
trifvas förträffligt och förökat sig med flere kullar ungar,
här jag varit i tillfälle att grundligare studera dessa djur på
nära håll. Det här visat sig, att de äro små kloka djur med
utprägladt ordningssinne. De ha i sina burar förstått att
ordna det på bästa sätt. De orena endast i en för detta
ändamål i ett särskildt rum insatt blecklåda, hafva sina
bestämda sofplatser och bära ihop den föda de få till en
bestämd plats. När honorna födt ungar, ofredas de ej af sina
kamrater, hvilka då flytta ur det rum, där de förut sofvit
tillsammans. Särskildt en af honorna var mycket rädd om
sina ungar, angrep mitt finger, när jag närmade det till boet,
dels med sina framfötter, med hvilka hon slog emot mig så
hastigt, att de små föttema rörde sig som trumpinnar, och dels
med tänderna. När ungarne började växa till och ej höllo
sig inne, hade denna lemmelhona mycket besvär med dem.
Hon kunde då timme efter timme hålla på med att bära in
den ena ungen efter den andra i boet. Med sina tänder tog
hon dem än i nackskinnet, än i ett ben, och hur de små
stretade emot, måste de alltid följa med.

Ungarne födas helt små, nakna och blinda. Redan
efter ett par dagar få de en mycket fin, enfärgadt mörkgrå
hårbeklädnad. Först vid 14 dagars ålder få de ögon, och
efter denna tid förändras deras dräkt så till vida, att de få
ett svartaktigt band längs ryggen. Det gamla djurets vackra
sommardräkt få de först vid 2 månaders ålder. Denna är
vackert grå med rostfärgade sidor och hvitaktig buk.

De små lemmelungarne äro mycket lekfulla och tumla
oupphörligt om i den ystraste lek. Timme efter timme kunna
de trumma på glasrutorna i sina burar, och de äro så tama,
att de genast gå upp i handen, om man räcker den emot dem.

På grund af min kännedom om gnagarnes ömtålighet
för vatten ha lemlarne aldrig fått vatten i fångenskapen, men
gräs och blad, hvarmed de födas, doppas först i vatten, och
de små djuren afslicka begärligt vattendropparna. De äta
nästan allt hvad som bjudes dem ur växtriket men synas
föredraga gräs, maskrosblad, vinbär, morötter och några flere
växter. När de äta, hålla de födan mellan framfötterna som
en ekorre, och de äta förvånande fort och mycket. Att denna
lemmel samlar vinterförråd synes vara säkert. Han bär
nämligen, som sagdt, ihop sin föda på därtill utsedda
platser och synes vara passionerad för att bära, hvarvid han
tar munnen så full som möjligt. Därvid ådagalågger han
också en betydande styrka. Hela timmen kan han hålla
på med att släpa en stor kvist, och visar det sig slutligen
omöjligt för honom att rå med den, biter han af kvisten
och tar den i två omgångar.

Att denna lemmel ej ligger i vintersömn, synes bevisas
dels däraf, att han med sådan passion samlar ihop
födoämnen, och dels däraf, att han anlägger en särskild 
vinterdräkt, hvilket i allmänhet ej är fallet med djur som ligga i
dvala. Mina lemlar anlade nämligen under vintern en yfvig
vinterpäls och blefvo hvita eller nästan hvita till färgen.

När de små lemlarne sofva, intaga de rätt egendomliga
och olika ställningar. Dels sitta de på bakryggen, hopkrupna
som små klot med alla fyra föttema upplyftade, och dels
ligga de utsträckta på ryggen med fötterna i vädret. De äro
mer i rörelse om nätterna, och om aftnarna trumma de som
ifrigast på glasrutorna.

Det synes vara tämligen påtagligt, att denna lemmels
normala ålder endast är två år. De äldre individerna, som
jag medförde, ha i sommar afmagrat och dött. Två af
dessa födde först en kull ungar. Deras lifstid skulle då vara
lika kort som råttornas.

Som ofvan är nämndt, bodde de äldre lemlarne skilda
åt i det fria. I fångenskap åter trifvas de väl tillsammans,
och man ser dem aldrig i strid med hvarandra. Detta
gäller dem, som hela tiden varit i samma bur. De försök som
gjorts att föra tillsammans djur ur olika burar ha däremot
ej lyckats; de, som insläppts, hafva genast blifvit angripna
och illa bitna af sina ogästvänliga likar.

Insektslifvet tydde på att sommaren var förliden och att
hösten nalkades. Visserligen flögo den brokiga Argynnis
chariclea och den gula Colias hecla talrikt, men såväl dessa som
andra fjärilar buro en utsliten dräkt, det osvikliga tecknet
till att deras tid snart skulle vara ute och att deras vingar
mer en gång blifvit piskade af regnet. Förutom de
ofvannämnda fjärilarna funnos ännu två dagfjärilar, nämligen den
i norska Finnmarken allmänna Argynnis polaris och den
lilla blåvingen, Lycæna aqvilo. Larven af en spinnare
äfvensom stora kläckta kokonger, som tillhört samma art,
nämligen Dasychira groenlandica, påträffades ofta, men det var för
sent på året för att finna själfva fjärilen. Af andra
nattfjärilar, tillhörande Noctuernas stora grupp, sågs ännu en och
annan, som skrämd flög upp framför mina fötter och
fladdrade undan längs marken. En del sådana, tillhörande
släktet Anarta, fångades äfven, men de voro alla slitna och fula.
Här och där sågs en stekel, en fluga eller några sömniga
myggor. Lifligast voro humlorna, hvilka brummande på sitt
vanliga sätt flögo från den ena blomman till den andra.

<img>ALFÅGELHONA RUFVANDE SINA ÄGG.</img>

Förgäfves sökte vi flitigt efter skalbaggar. Sådana tyckas
ej finnas i dessa trakter, då ej ens fragment efter ett sådant
djur stod att upptäcka.

Att insektslifvet var så ytterst fattigt, torde delvis kunna
tillskrifvas den sena årstiden. Emellertid synes det på
Grönland som i Sverige förekomma goda och dåliga insektsår.
Den danska expeditionen, som ankom till kusten omkring
en månad tidigare än vi, fann äfven insektslifvet ytterst fattigt,
under det Nathorsts expedition till ungefär samma trakter år
1899 träffade ett rikt insektslif. I ett fall var detta en lycka
143

för oss. Nathorsts expedition led nämligen mycket af
myggen, hvilken däremot ej generade oss.

Jag, som under Nordenskiöldska expeditionens vistelse
på västra Grönland år 1883 därstädes fann insektslifvet så
synnerligen rikt, hade väntat mig en rikare insektsvärld.
Entomologens skörd blef nu ringa. Till och med de i
polartrakterna vanligen så allmänna små hoppande Poduriderna
tycktes ha flytt dessa trakter.

<img>ALFÅGELBO.</img>

När vi på natten återkommo till fartyget, var pannan
rengjord och kaptenen förklarade, att vi kunde blifva
segelfärdiga till följande morgon. Jag ville emeJlertid först 
besöka Tärnholmen och rodde därför genast dit. Den lilla
holmen, som var täckt med kullersten, ägde en rätt rik
växtlighet af krypande polarvide och gräs. En mängd tärnor
hade där sina ungar, och dessa gåfvo sig af simmande utåt
sjön, då de sågo mig komma. När de små tärnungarne
simma, draga de in sin hals, så att hufvudet ligger på
vattnet. De få häraf på afstånd en viss likhet med en
simmande orm.

Flere alfåglar hade äfven sina bon på holmen. En del
hade ungar, och några rufvade ännu. Dessa senare lågo
kvar på äggen, ehuru vi stodo tätt bredvid och betraktade
dem. Doktorn fotograferade dem, och så erhölls ett
särdeles lyckadt fotografi af en rufvande alhona. I fördjupningar i
marken hade alfåglarne lagt sina ägg, hvilka, omgifna som
de voro af fågelns fina, mörka dun, togo sig synnerligen bra
ut. Äfven på denna holme hade det funnits lemlar i stort
antal, men alla deras bon och gångar voro gamla. Endera
hade de små djuren utvandrat därifrån eller voro de
utrotade af rofdjur.
</chapter>

<chapter name="Åttonde kapitlet - Mot Norden">
<h1>ÅTTONDE  KAPITLET.</h1>

<h2>MOT NORDEN.</h2>

Den 3:dje augusti på morgonen afseglade vi.
Min närmaste plan var att under
trawlningsarbete gå norr ut, upp till
Sabine- och Pendulumöarna. Dels ville jag undersöka denna så föga
kända kuststräckas fågellif, dels trawla längre mot norden,
och dessutom hade jag från Norge medtagit post till den
Sverdrupska expeditionen, med löfte att nedlägga denna i
den af Nathorst på Hvalrossön nedlagda depoten, hvilken
senares tillstånd jag äfven lofvat Nathorst att undersöka. I
den händelse att Sverdrup verkligen lyckas kringsegla
Grönland, bör han finna denna väl i ögonen fallande depot och
få sin post.

När vi gledo ut ur Mackenziebukten, var vädret det
härligaste. Himlen var delvis klar och solens strålar
glittrade i det isuppfyllda hafvet. Här och där lågo sälar
uppkrupna på isen, och framför oss sågo vi en riktig jättesäl,
som låg på ett isflak. Jag tog min studsare och gick fram
i fören, under det kaptenen saktade farten. Vi gledo
långsamt fram mot det präktiga djuret, hvilket ej tycktes vidare
bry sig om att fartyget närmade sig. Emellanåt höjde det

hufvudet och såg bort mot oss, men det såg liknöjdt ut och
tycktes ej ana faran. Slutligen var jag det nära på omkring
hundra meter. Sälen höjde då åter på hufvudet men fick
i detsamma min kula genom halsen och sjönk död ned på
isen. Snart var fartyget framme vid iskanten, hvilken var
röd af djurets blod. En fångstbåt utsattes och några män
vältrade kolossen ned i båten, sedan djuret först på något
afstånd blifvit fotograferadt af Levin. Nu skulle sälen
hissas ombord. Han belades som vanligt med en snara om
kroppen, vinschen började arbeta och det stora djuret lyftes
långsamt ur båten samt upp mot fartygets reling, men just
som det skulle tagas in öfver relingen, slant det ur snaran,
föll direkt ned i djupet och gick till bottnen. Detta
missöde var särdeles förargligt, så mycket mer som djuret var

så ovanligt stort, att fångstmännen, som dock sett så mycket
sälar, förvånades öfver dess storlek. Då äfven under
Nathorstska expeditionen år 1899 en storkobb förlorades på
samma sätt, beslöt jag att framdeles vara försiktigare, när
stora säldjur skulle tagas ombord.

<img>SKJUTEN STORSÄL.</img>

När vi hade kringseglat Hold with Hope, sågo vi
en liten jakt inkilad mellan isen vid Hollandön, och två
män kommo därifrån roende emot oss. Detta var det enda
fartyg vi sett, sedan vi kommit in under det grönländska
landet, och af de båda männen, som kommo ombord hos
oss, erforo vi, att det var skepparen Næsös från Tromsö.
Vi stötte således på samme fångstman, som Nathorst hade
träffat 1899 och af hvilken han köpte sin hvita varg, den
första polarvarg som hemförts från östra Grönland.
Männen berättade, att de äfven nu hade skjutit en hvit varg.
Dessutom hade de fångat tre lefvande myskoxkalfvar.
Emellertid var det långt in till deras jakt, och som jag ej ville
uppoffra den tid, ett besök ombord hos fångstmännen skulle
ha kräft, hum gärna jag än önskade erhålla deras hvita
vargskinn, afstod jag därifrån, och vi styrde färden mot
norden. Därvid gingo vi ett stycke ut i hafvet för att trawla.
Mot aftonen uppfiskades också en mängd djur från hafvets
botten.

Hafvets yta var ovanligt djurfattig. Ej en säl sågs,
och af fåglar iakttogos endast några få borgmästare och
labbar.

Hela natten ångade vi fram öfver ett nästan isfritt haf
och kommo på morgonen upp under Sabineön och den söder
om denna belägna Hvalrossön. På den senare gick jag i
land jämte mina kamrater. Den af Nathorst här för
Sverdrupska expeditionens räkning upplagda depoten befanns i
oskadadt skick. I en igenlödd blecklåda upphängdes nu den

af mig till Sverdrupsexpeditionen medförda posten på det
af Nathorst uppsatta träkorset, och därbredvid fästes en
brädlapp, i hvilken jag hade inskurit ett meddelande om
lådans innehåll.

Hvalrossön var stenig och tämligen steril. Här och där
syntes gröna fläckar, men de vanliga arktiska blommomas
förkrympta utseende vittnade om, att dessa här förde ett
tynande lif. Vanliga ejdern häckade på ön, och några
honor rufvade ännu sina ägg. I en liten insjö, eller rättare
träsk, hade ett par lommar små ungar, och vid stranden
trippade några sandlöpare.

Efter ett par timmars uppehåll på Hvalrossön styrdes
färden åter till sjös, fortfarande mot norr, på östra sidan om
Pendulumön. Från denna ös norra udde sträckte sig ett
bredt isband långt ut i hafvet, men bortom detta isfält
syntes öppet vatten, så långt man från utkikstunnan i stormastens
topp kunde se. Jag var därför en stund frestad att segla
omkring isbandet och gå upp till Shannonön, men dels låg
det ej i min plan att söka tränga så långt norr ut, och dels
var nu tiden alltför dyrbar. Jag beslöt därför att vända,
göra ett kort besök på Sabineön och sedan styra färden till
Kejsar Frans Josefs fjord.

Sedan en trawlning blifvit gjord på 150 meters djup
utanför Pendulumön, nödgades vi för tjocka förtöja vid ett
isflak.

Den 5 augusti på morgonen lättade tjockan, och vi
styrde in i sundet mellan Sabine- och Pendulumöarna. Vi
kommo dock ej långt denna väg. Den var från
Pendulumöns norra udde in mot Sabineön spärrad af ettårig is,
hvilken dock var så svag, att den tycktes kunna upplösa sig
när som helst. Detta isfält sträckte sig långt i väster och
nordväst och syntes vara landfast.

Vi öfverraskades här af en orkanlik, nordlig storm och
sökte skydd i lä om ett midt i sundet beläget skär, där vi
vid middagstiden ankrade. Ehuru isen i norr skyddade oss
för sjögång, dref fartyget, och det såg vid flere tillfällen ut,
som skulle vi blifva tvungna att gå till sjös. Öfver natten
kunde vi dock ligga stilla, men på morgonen den 6 augusti
ökade stormen, vi drefvo ut och nödgades gå. Som jag
emellertid högst ogärna ville gå till sjös, föreslog jag
kaptenen att gå in och ankra på södra sidan om den höga
Sabineön, där en ankarplats var känd sedan föregående
expeditioner och där de höga bergen på ön borde skydda oss för
stormen. För detta ändamål styrde vi också in mellan
Hvalrossön och Sabineön, där det dock visade sig vara så
grundt, att fartygets köl skrapade mot den gyttjiga bottnen
och vattnet grumlades af upprördt slam. Jag väntade, att
fartyget skulle stranda, men hur det var, kommo vi fram,
och när vi väl kommit förbi Hvalrossön så långt, att vi
ej behöfde befara att drifva upp på denna i händelse
af drift, fick ankaret gå. Vi lågo nu i en tryggare hamn,
hade god ankarbotten och behöfde ej frukta den nordliga
stormen.

Mot aftonen stillade stormen och jag gjorde en tur in
åt Sabineön. Upp öfver höga, sterila, af grus och sand
bestående kullar vandrade jag fram utan att se en lefvande
varelse. Landet föreföll mig synnerligen ödsligt, och jag
vände därför mot natten åter ned till stranden, följande en
djup ravin, på hvars båda sidor väldiga, fasta snöväggar
lämpade sig bättre att gå på än den lösa marken. Spår
efter myskoxar syntes, men de voro alla gamla. På
låglandet vid stranden var sandlöparen allmän. Där uppehöllo
sig äfven små flockar af roskarlar och strandpipare
(Ægialites hiaticula). Ute i sjön summo ejderhonor, och öfver
vattnet sväfvade bländhvita borgmästare och tärnor (Sterna
macrura). Några andra fåglar iakttogos ej.

I en liten bäck funno vi laxöringar och gjorde ett
försök att fånga sådana med nät, men dettas maskor voro för
stora, så att fiskame gingo igenom dem.

Stormen lade sig mer och mer, och jag beslöt att redan
på förnatten lyfta ankar och gå till sjös. Under natten
utsattes vi för en hotande fara och voro nära att stranda.
Vinden kastade nämligen om till ostlig och isen fördes så
hastigt in mot land, att fartyget höll på att vräkas upp mot
den klippiga stranden. Tack vare en hurtig manövrering
med seglen, lyckades det oss dock att få vind i dessa, och
Frithjof gled räddad ut till hafs.

När jag den 7 augusti på morgonen kom upp på däck,
var vädret åter lugnt. Luften var nästan klar, hafvet
uppfylldt af is och det öppna vattnet tedde sig som små
spegelklara sjöar, i hvilkas blånande djup de upptornade isblocken
glittrande speglade sig. Här och där lågo storsälar uppkrupna
på isflaken, och då vi behöfde flere sådana, beslöt jag att
anställa jakt på dem. Hunden Kurre var med passion
intresserad af dessa jakter, och han märkte genast, när jag
gick ned efter min studsare. Han sprang då längst upp i
fören för att se, hvad slags djur jakten gällde och hvar
föremålet fanns.

Då den täta isen gjorde det svårt att med fartyget
komma inom skotthåll för sälarne, satte jag ut en fångstbåt för
att därmed söka närma mig en jättestor storsäl, som låg på
ett isflak. Sälen var emellertid ganska skygg och började
redan på långt håll röra på sig. Jag sköt, som vanligt, på
hans hals, och en blodström på isen visade, att kulan ej
förfelat. Sälen kastade sig dock icke som vanligt ned i sjön
utan kröp midt öfver isflaket med sådan hastighet, att man
nästan kan säga att han sprang, samt störtade i sjön på
motsatta sidan om isflaket. Snart höjde emellertid det
sårade djuret åter sitt hufvud öfver vattenytan, och nu började
en verklig hetsjakt. Sälen kunde ej vara länge under
vattnet, han visade sig oupphörligt framför vår båt, och jag
försökte, ehuru förgäfves, ett par gånger att skjuta en kula
genom hans hufvud. Båten roddes af tvenne starka män
med sådan fart, att den riktigt hoppade fram på vattnet.
Det var därför ytterst svårt att skjuta säkert med kula, och
ehuru jag verkligen träffade, blefvo skotten ej dödande.
Slutligen hade vi upphunnit djuret, och Kulseth, den säkre
harpuneraren, satte en harpun i dess sida, hvarefter sälen gick
ned i djupet och harpunlinan löpte ut med stor hastighet.
Snart slaknade dock linan, och jag fick djupt under båten se
min säl, som nu snurrade rundt som en spole. Han snodde
härvid den tjocka harpunlinan så, att denna var nära att
bli afsnodd. Slutligen fingo vi det präktiga djuret intill
båtkanten, och jag stod just i begrepp att med ett nytt skott
göra slut på dess plågor, då jag upptäckte, att lifvet redan hade
flytt. Vi drogo då upp sälen på ett isflak, välte honom
därifrån ned i båten och återvände med vårt byte till fartyget.
Varnad af föregående missöde med en storsäl, lät jag nu
fastgöra djuret vid en smäcker lina, innan det hissades
ombord. Denna säl, som var en gammal hanne, var af samma
längd som de största vi skjutit förut, men att han var vida
äldre syntes tydligt på den ovanligt tjocka huden. Han var
nästan alldeles tandlös.

Jag sköt senare på dagen från fartyget ytterligare två
storsälar, Kjell sköt äfven två sådana samt en vikaresäl. Det
var således en riktig säljakt denna dag, och en härlig dag
bland isen, en sådan som man ej glömmer.

Mot aftonen glesnade isen något, så att en trawlning
kunde företagas. Efter denna ångade vi med god fart ned
mot Frans Josefs fjord. Genom tät is trängde vi följande
morgon fram till fjordens mynning, men längre lyckades det
oss ej att komma, alldenstund hela fjorden, så långt man
från utkikstunnan kunde se, var så full af is, att ej något
öppet vatten kunde skönjas. Jag var ifrig att komma fram,
och vi trängde därför så långt in i den packade isen, som
det var möjligt. Då isen ej var landfast utan bestod af
sönderbruten hafsis, var det tydligt, att den blifvit indrifven
och packad af den nordliga och nordostliga stormen samt
snart nog åter skulle med strömmen drifva ut. Det var
således ej annat att göra än att vänta ett par dagar. För
att vi under denna tid skulle bli i tillfälle att göra så mycken
nytta som möjligt, beslöts att åter gå till Mackenziebukten.
Jag ville bland annat studera de därstädes förekommande
vadarnes afflyttning och se, om icke denna för vadare
synnerligen lämpliga lokal skulle under flyttningstiden besökas
af fåglar från den okända delen af nordöstra Grönland.

Vi vände alltså och styrde åter färden utåt. I
fjordens mynning passerade vi förbi flere isberg, och ett af
dessa var så kolossalt, att jag ej förut hade skådat dess
like. Vi gingo det så nära vi vågade, och det var
sannerligen storslaget med sina snöhvita branter, som höjde sig
säkerligen mer än hundrafemtio fot nästan lodrätt upp ur
hafvet.

En trawlning på 250 m. djup mellan Bontekoeön gaf oss
en god fångst af allehanda hafsdjur. Särskildt erhöllos
talrika exemplar af två Astrophytonarter (Astrophyton eucnemis
och A. Agassizii) — ormstjärnor med rikt grenade armar,
som de använda till fångande af allehanda fritt i vattnet
kringdrifvande smådjur. Dessa Astrophytonarter, som vi
äfven förut erhållit, nådde här en ovanlig storlek; några

153

exemplars fullt sträckta armar nådde 60 cm:s längd, så att
djurens hela diameter steg till ej mindre än 120 cm.

<img>ASTROPHYTON AGASSIZII. Knappt 1/6 af naturlig storlek.
(Fotografi af torkadt exemplar.)</img>

På södra sidan af Hold with Hope sågo vi åter den
lilla  jakt, som vi på färden norr ut hade sett vid

Hollandön. Nu var tiden ej så dyrbar, och jag beslöt därför
att göra ett besök ombord på jakten, för hvilket ändamål
vi styrde ditåt. Skutans befälhafvare, kapten Næsö, kom
genast ombord till oss och fick sig en god måltid. Han var
bedröfvad öfver att hans spritvaror voro slut och såg
mycket belåten ut, när jag skänkte honom en del sådana. I
gengäld begåfvade han oss med några präktiga laxar, som han
fångat längre norr ut på kusten. Jag köpte hans hvita
vargskinn, hvilken stora sällsynthet det gladde mig mycket att
få. Denna varg var den andra, som blifvit erhållen på östra
Grönland. Det var en hona, som delvis ännu bar sin långa,
mycket märkliga vinterull. <footnote>Denna varg står nu i Uppsala universitets zoologiska museum.
</footnote> Sedan kapten Næsö blifvit efter
bästa förmåga trakterad ombord, följde jag med honom till
skutan för att se hans myskoxkalfvar. Han hade nu fyra
sådana, af hvilka den ena såg klen och sjuk ut. Dessa
kalfvar inköptes sedermera af grosshandlare Liljewalch, och
af dem befinna sig tre, en tjur- och två kvigkalfvar, nu i all
välmåga vid Medstugan i Jämtland — den fjärde dog kort
efter sin ditkomst. De trifvas där utmärkt och ha vuxit
mycket. När jag såg dem i augusti 1901, voro de mer än
halfväxta och hade ungefär 20 centimeter långa horn.

Kapten Næsö hade äfven två lefvande isbjörnungar
ombord. Dessa voro instängda i små burar af bräder med ett
litet hål i taket. De sågo sorgsna ut, grymtade illa och beto
ilsket omkring sig. Det gjorde mig ondt om dessa djur,
som nu skulle tillbringa hela sitt lif instängda i en bur.

Att jag vid mitt förra besök sparade myskoxarne vid
Mackenziebukten hade jag ej mycken glädje af. Jag fällde
endast två af de mer än 40, som vi där sågo, och nu
berättade Næsö, att han och hans män vant där och skjutit ned
ej mindre än trettio stycken. Hans folk beklagade, att de

ej lyckades skjuta alla som de sett, men sade, att de ännu
skulle stanna några dagar för att få flere. Det är hemska
blodbad dessa fångstmän anställa, men man får ej undra
så mycket därpå. De ha ej begrepp om att spara; från
barndomen hafva de endast hört dem berömmas, som kunnat
nedlägga de flesta djuren, och det gäller ju för dem att få
så rikt byte som möjligt.
</chapter>
<chapter name="Nionde kapitlet - Åter vid Mackenziebukten.">
<h1>NIONDE KAPITLET.</h1>

<h2>ÅTER VID MACKENZIEBUKTEN.</h2>

På vägen in till Mackenziebukten
sågo vi en ensam, stor myskoxe,
som betade nere vid stranden.
Då denne eljest utan tvifvel skulle bli skjuten af
fångstmännen, tyckte jag, att vi så gärna kunde skjuta honom. En
båt utsattes därför, och jag rodde i land, åtföljd af alla mina
kamrater. Äfven de fyra preparatörerna, som ej på länge
trampat landbacken, begärde och fingo tillstånd att medfölja.
Min mening var, att Kjell skulle skjuta oxen. Denne gick
i en dalsänka, och jag uppmanade Kjell att gå upp på
höjden till vänster om djuret. Levin, som hade medtagit med
kurare förgiftade, sinnrikt konstruerade pilar, med hvilka
han ämnade döfva och infånga myskoxar, önskade försöka
med en pil på denna oxe, i händelse vi skulle komma
honom tillräckligt nära för detta ändamål. Levin gick därför
upp med mig till höger om oxen, och ett stycke längre ned
följde det öfriga sällskapet efter oss i sluten trupp. Jag hade
nu väntat, att oxen, skrämd af oss, skulle springa upp mot
Kjell, och blef därför högst öfverraskad, när han i stället
i vild galopp sprang rakt på folket, som kom efter. Jag

hade ej ens satt patroner uti mitt paradoxgevär. Rädd att
en olycka skulle inträffa, skyndade jag mig att sätta in de
båda kulpatroner, som jag till all lycka hade till hands, och
sköt. Sedan jag skjutit förstå skottet, erinrade jag mig, att
siktet på geväret ej var uppsatt för kulskjutning, och tänkte
i en hast, att jag med anledning däraf skjutit öfver, hvarför
jag siktade lågt med andra pipan, i stället för att jag borde
hållit högt. Andra kulan gick därför under, och oxen
fortsatte sitt lopp. Östergren och Gredin, som äfven voro
försedda med kulgevär, sköto nu emot oxen. Denne, som fått
min första grofva kula genom bröstet, blef nu träffad af
Östergren i högra bogen, hvarvid han vände åt vänster och
sprang tätt förbi folket. Långt kom han dock icke, innan
han stupade.

Jag tror ej, att dessa oxar alltid äro att leka med. Efter
allt att döma var det djurets mening att springa på folket,
och hade han ej i rätta ögonblicket blifvit dödligt sårad, vet
man ej, hvad som kunnat inträffa. Äfven under Nathorsts
expedition var en af deltagarne — doktor Hammar — utsatt
för anfall af en myskoxe och hade möjligen blifvit
ihjälstångad, om han ej varit beväpnad. Folket, som var med
på denna jakt, fick efter denna händelse en viss respekt för
myskoxarne, men att de flesta af männen dock ej voro
rädda, blef jag senare i tillfälle öfvertyga mig om.

Den fällda, präktiga oxen låg helt nära stranden, och
det var därför särdeles bekvämt för oss att få köttet
ombord. När detta var gjordt, fortsattes färden till vår gamla
hamn innanför Tärnön i Mackenziebukten, där vi ankrade
sent på aftonen. Fångstmännen hade nu vid
Mackenziebukten nedskjutit så många myskoxar och så uppskrämt de
ännu kvarlefvande, att föga hopp syntes mig finnas om att
där lyckas fånga några. Då det emellertid ej var alldeles

säkert, att vi kunde komma in i fjordarna, ville jag göra
ett försök. Den 9 på morgonen gaf jag mig därför i
sällskap med doktorn och fyra män ut på en rekognosceringsfärd
upp åt bergen. Min plan att med nät söka fånga dessa
djur hade jag klar för mig. Huruvida den skulle lyckas
eller ej, berodde enligt min åsikt helt och hållet på
terrängförhållandena. Doktorn å sin sida var rustad med sina
bedöfvande pilar och ämnade i dag om möjligt göra ett
allvarsamt försök med dem.

Mina män voro tungt lastade med garn och störar, och
vi vandrade uppför bergen, följande en djup ravin. En
gammal fjällugglehona blef denna dag vårt förstå byte. Hon
kom flygande öfver oss och fälldes af doktorn.

Efter en stunds vandring sågo vi en ensam myskoxe,
som helt långsamt gick uppför berget söder om oss. Levin
ville nu fullfölja sitt experiment. Han fick för detta
ändamål styrmannen med sig, och jag bestämde, hvar vi åter
skulle träffas längre in bland bergen.

Själf vandrade jag rätt långt inåt landet utan att se ett
djur. Alla de myskoxar, jag vid mitt föregående besök
hade sett i denna trakt, voro nedskjutna eller bortskrämda
af fångstmännen. Efter ett par timmars vandring hade jag
uppnått den plats, där jag stämt möte med doktorn, och vi
slogo oss ned där för att invänta honom. På ett klippblock
satt en snöhvit fjällugglehanne. Jag försökte närma mig
denne, men han flög, innan jag kom inom skotthåll, bort
till en annan bergspets. Jag jagade honom en god stund,
men han var mycket skygg. Ofta höjde ugglan sig i luften,
gjorde en lof öfver ett bestämdt ställe och skrek
jämmerligen, när jag gick åt det hållet. Det var klart, att hon hade
ungar i närheten. Länge dröjde det ej heller, förrän jag
upptäckte en grådaskig unge, som ännu delvis bar dundräkt.
Han satt på en sten och flög först när jag kom honom helt
nära. Jag fällde nu ungen, och när denne föll till marken,
kom den gamla ugglan sväfvande som en hvit ande för att
se, hur det gick med ungen. När hon såg mig, höjde hon
sig skrikande men föll i detsamma för min andra pipa.
Fjällugglan var ganska allmän här. Vi sågo sådana
dagligen och förundrade oss öfver, att de i dessa ödebygder
voro nästan skyggare än i Sverige.

Efter en stunds väntan kom Levin. Huru hans försök
att infånga myskoxen utföll, skildrar han själf på följande sätt:

»Med styrmannen — en särdeles käck man — i
sällskap gick jag öfver ravinen och följde efter myskoxen, som
i ganska snabb takt passerade öfver fjällsluttningen på andra
sidan. Min afsikt var att pröfva en nyuppfunnen projektil,
som innehöll ett bedöfvande ämne. Denna skulle skjutas
på djuret. När projektilens spets intränger i huden, verkar
apparaten som en automatisk spruta och insprutar det
bedöfvande medlet i underhudsväfnaden. Som friherre A.
Klinckowström berättat för mig att han sett under sina
vidtomfattande studieresor i Sydamerika, begagnas
bedöfningsämnet af indianerna därstädes. De bestryka sina pilar
därmed och begagna dem till att skjuta på en art apor,
hvilka de ha till husdjur. När apan träffas af pilen, faller
hon bedöfvad till marken. Sedan föres den till indianens
koja, och vid uppvaknandet är apan i fångenskap.

Det var denna idé, som jag nu ville applicera på
myskoxarne. Men en myskoxe skulle förmodligen tåla betydligt
större dosis af ämnet för att bli bedöfvad. Därför måste
en ganska komplicerad projektil konstrueras för att kunna
bibringa djuret en tillräcklig kvantitet bedöfningsvätska.
Apparaten fick äfven vara så tillställd att, då den träffade
huden, endast spetsen skulle intränga och ej hela
projektilen, i hvilket fall ett svårläkt sår kanske skulle uppstå.
En ganska sinnrik inrättning sitter bakom spetsen och
breder ut sig hindrande, i samma ögonblick projektilen stöter
emot huden. Allting var sålunda beräknadt, och det
återstod nu att utröna, hur mycket bedöfningsmedel en
myskoxe behöfde, — och så att komma tillräckligt nära för att
kunna afskjuta den jämförelsevis tunga projektilen.

Vi smögo oss nu krypande dels på händer och fötter,
dels på magen närmare djuret, jag med dubbelbössan, i
hvilken projektilen låg färdig att afskjutas, styrmannen med
kulgevär, färdig att skjuta, i händelse vi skulle bli anfallna
Vid det ingalunda ofarliga experimentet. Vi voro på
ungefär 40 meters afstånd från myskoxen; då reser jag mig upp
och skjuter. Projektilen var för tung och bars ej fram af
den för svaga krutladdningen i skottriktningen, men störd
af bullret vände myskoxen sig mot oss och kom i
anfallande ställning på oss. Jag ryckte hastigt till mig studsaren
och sköt. Myskoxen träffades i halsen och stannade.

Då hviskar styrmannen åt mig: 'Gif honom en
projektil till.'

I hast göres en ny sådan i ordning, och som djuret
under tiden kommit oss helt nära, nådde projektilen fram
och träffade.

Ett ögonblick stod myskoxen stilla. Därefter började
bakbenen skälfva och det var tydligt att de gåfvo vika.
Han satt nu på bakdelen och åkte ned på en liten bredvid
varande snöfläck, föll omkull där och kunde ej resa sig på
de af det bedöfvande medlet tydligen försvagade benen.
Djuret var sålunda ej fullständigt bedöfvadt; dosen, som
inträngt, hade tydligen varit för liten, och detta var ju vid
kommande försök en småsak att ändra.

Jag stod en timmes tid alldeles intill det till hälften
bedöfvade djuret. En gång försökte det resa sig men kunde
ej. Dock tilltogo krafterna så småningom, och så kunde
det stå upprätt. Emellertid, för att ej plåga den stackars
myskoxen, sände jag honom en dödande kula. Och jag
var ganska belåten med detta första experiment, som skänkte
mig många nyttiga lärdomar för framtiden.»

Efter en sådan utgång af det första försöket beslöts, att
vi skulle förnya det följande dag.

På hemvägen mötte vi Kjell. Han hade varit ute för
att samla insekter och därunder träffat en mycket stor
myskoxe, som han skjutit. Nu sändes ett par män bort för att
tillvarataga huden och köttet af den utaf Levin skjutne
oxen. Själf gick jag med Kjell och de öfriga männen till
den af Kjell fällda oxen. Denne, som var ovanligt stor, låg
i ett vattenfylldt träsk, där det växte rikt med gräs. Kjell
hade på ett långt håll skjutit honom i pannan, och döden
hade inträffat så ögonblickligt, att oxen ännu hade mellan
läpparna en stor grästapp, som han just ryckt upp från
marken, när han fick kulan.

När vi mot aftonen samlades, där vår båt låg vid
stranden, voro vi alla lastade med byte. Jag hade funnit flere
oskadade kranier af myskoxar samt en del vackra renhorn.
Själf bar jag den snöhvita fjällugglan, hvilken var så vacker,
att jag ej vågade anförtro den i någon annans hand. Kjell
hade skjutit en hel del fåglar, Gredins stora portör var full
af växter, och Sigge Petterssons lemmeljakt hade lyckats så
bra, att han med stolthet kunde framvisa ett tjugotal af
dessa djur. När jag sent på aftonen kom ombord, stod
Kurre som alltid på relingen och viftade mig välkommen
med sin smala svans.

Äfven Östergren och Odhner voro mycket nöjda med

sin dag De hade från ångslupen trawlat i Maekenziebukten.
Då trawlningar företagits redan under vårt förra besök här
och nu fortsattes äfven under de följande dagarna, blef
denna lilla bukt jämförelsevis väl undersökt. Den lämnade
ock mycket värdefulla bidrag till våra samlingar af
hafsdjur. Utom i Isfjorden på Spetsbergen var det egentligen
blott på denna lokal, som vi fingo tillfälle till trawlningar på
ringa djup. Åtskilliga djur erhöllos här, som förut voro
kända blott från andra delar af norra Ishafvet. Bläckfiskar
fingos ofta i trawlen, någon gång äfven klumpar af
hasselnötstora bläckfiskägg I en del af dessa voro ungarne redan
så försigkomna, att de, när skalet öppnades, började lifligt
simma omkring i vattnet. Af fiskar träffade vi förutom ett
antal mera uteslutande arktiska arter äfven den i Östersjön
och några svenska insjöar förekommande hornsimpan (Cottus
quadricornis) och den vid Sveriges kuster vanliga stenbiten
(Cyclopterus lumpus). Af den sistnämnda erhölls dock
blott ett på stranden uppkastadt exemplar; ett annat lär ha
setts simma kring fartyget.

<img>EFTER HEMKOMSTEN  FRÅN JAKTFÄRDEN.</img>

Den 10 augusti kom så med lugnt och vackert väder.
Sedan våra magar fått sin vederbörliga tribut af
myskoxbiffstekar, begåfvo vi oss i land. Äfven denna dag skulle
arbetskraften fördelas på skilda håll. Levin, Kjell och jag
följdes åt, och med oss gingo några män, försedda med
starka linor, hvarmed de blifvande offren för doktorns pilar
skulle bindas. Doktorn, som var öfvertygad om ett lyckligt
resultat, såg riktigt segersäll ut i sina stora stöflar, med de
förgiftade pilarna i ett stort fodral och den långa bössan på
ryggen. Så vandrade vi fram öfver berg och dalar, sökande
efter det stolta villebråd, som skulle fångas. För att få
utsikt öfver nejden bestego vi ett högt fjäll, och där uppe,
nära fjällets högsta topp, öfverraskades vi af att finna en
grönskande dal. Där blommade ännu Floras barn, och där
växte gräs ymnigt. En snöhvit hare fann tydligen trefnad
i denna lilla oas på det sterila fjället och satt där lugnt
nedkrupen vid en tufva. Vi hade ännu ej fått några
grönländska harar, och denne hvite jösse blef därför ett
välkommet byte. Äfven ett par ripkullar uppenbarade sig på
de gröna tufvorna, och många af dem föllo för våra skott.
Korpar flögo skrikande öfver fjällets krön, och gråa
snösparfungar, som ännu ej hade mycken erfarenhet af världen,
hoppade orädda framför våra fötter.

Vi vandrade rundt kring fjällets topp och spejade vida
omkring, men de djur vi sökte och som vid vårt föregående
besök funnits här i så stort antal, voro som försvunna. Vi
kommo så till fjällets nordöstra sida, och där nedanföre i
dalen, vid en porlande älf, upptäckte vi ändtligen en ensam
myskoxe, som lugnt betade på sluttningen af en gräsbeväxt
kulle. Nu hölls krigsråd för att afgöra, huru vi skulle bete
oss för att komma djuret så nära som möjligt, och det
beslöts, att jag skulle försöka smyga mig på det. Först hade
vi att från sidan gå nedför fjället, och under denna vår
vandring hade vi det nöjet att se oxen lägga sig till hvila
på sluttningen af den lilla kullen, hvarigenom han i hög
grad gynnade vårt företag. Väl nedkomna i dalen smögo
vi oss fram längs älfven och lyckades obemärkta af djuret
smyga oss alldeles intill kullen. Det var Levin och Kjell,
som följde mig. De öfnga af sällskapet hade stannat uppe
i fjällsluttningen för att därifrån bättre kunna följa oxens
rörelser, i händelse han efter förgiftningen skulle företaga
några sådana.

När vi nu kommit så nära, tog doktorn fram sina
hemska pilar, och den ena pipan i en dubbelbössa laddades med
en pil, den andra med en kula. Sålunda beväpnad smög
jag varsamt fram och såg snart min präktiga oxe ligga med
sänkt hufvud och med bakdelen vänd mot mig. Det var i
sanning en gynnsam ställning. Hans yfviga man skymde
bort hufvudet, så att han ej kunde se mig. Rädd att han
skulle vrida på det bortvända hufvudet och upptäcka
fienden, sprang jag nedhukad och på tåspetsarna så långt fram
som möjligt och sköt på några få meters afstånd pilen i
oxens bakdel. Som skottet small, for han upp med rent af
förvånande hastighet, och snabbt kastade han sig om, böjde
sitt fruktansvärdt beväpnade hufvud mot mig, fnyste,
ruskade på hufvudet och skrapade ilsket med framfötterna.
Han tog visserligen ej ett steg fram för att anfalla mig,
men han vek ej heller, och det föreföll mig, när jag såg
hans vredgade blick, som hade han tänkt: »Kom du! Jag
är färdig.» Några ögonblick stodo vi så, som ett par väl
beväpnade fiender, mot hvarandra, oxen beredd att spetsa
mig på sina horn och jag färdig att, om så behöfdes, ge
honom en kula i pannan. Slutligen gick jag baklänges till
Levin och Kjell, som stodo något bakom. Levin tog då upp
en ny pil ur sitt fodral, gjorde den i ordning och laddade
på nytt. När detta var färdigt, gick jag åter fram emot
oxen och sköt på honom med den andra pilen. Denna fastnade
emellertid ej, men det präktiga djuret stod fortfarande kvar,
där det stod, och brydde sig ej det minsta om skottet. Jag
gick då efter ännu en pil, och ehuru det dröjde en god
stund, innan denna blef färdig, stod oxen fortfarande stilla
hela tiden. Men när jag nu försökte att gå omkring honom
för att skjuta pilen i hans sida, då ville han ej vara med
längre. Han kastade sig plötsligt och med förvånande hastighet
utför backsluttningen, rusade öfver älfven, så att vattnet yrde
om honom, och gaf sig af uppför det branta fjället i vild
flykt. Där fjällsluttningen var så brant, att jag förut hade
haft svårt att arbeta mig upp, där sprang detta till
utseendet klumpiga djur upp i lätt galopp. Pilen satt
fortfarande kvar i oxens lår, men någon verkan af det
bedöfvande giftet kunde ej märkas.

Sedan vi inväntat våra kamrater, som uppe från
fjällsluttningen bevittnat vårt äfventyr med oxen, styrde vi
färden bort öfver det ödsliga landskapet i nordlig riktning. Vi
vandrade så öfver slätter, kullar, berg och dalar.
Långstjärtade labbar flögo fram och åter förbi oss, en fjälluggla,
som skrämdes af oss, tog sin tillflykt upp till det höga
fjället, mot hvars mörka branter den hvita fågeln bjärt
aftecknade sig. Här och där satt en snösparf sömnig på sin sten.
De voro så stilla och tysta nu alla dessa snösparfvar, som på
försommaren låta sina klara toner klinga så älskligt och
muntert. Kanske sörjde de öfver att sommaren snart var förliden.

När vi passerade en djup dalgång, genom hvilken en
kristallklar, grund älf rann, flög en hvit ädelfalk utom
skotthåll fram genom dalgången. Detta var, utom fjällugglan,
den enda roffågel vi iakttagit på östra Grönland, och falken
tycks vara mycket sällsynt.

Högt upp på krönet af ett berg borta i väster sågo vi
plötsligt två stycken myskoxar afteckna sig mot den klara
himlen. Doktorn trodde fortfarande på sina pilar, och som
äfven jag ansåg dem vara allt för litet pröfvade, skyndade vi
ditåt. Efter en god promenad voro vi uppe på det berg,
bakom hvars krön djuren försvunnit för våra blickar.
Varsamt smögo vi oss fram, och när jag ansåg att vi borde
vara helt nära oxarne, laddades ännu en gång doktorns
bössa med en pil. Beväpnad med detta gevär smög jag i
teten för vår lilla skara varsamt fram från den ena höjden
till den andra. Snart såg jag den lurfviga ryggen af en
myskoxe, och i en fördjupning lyckades det mig att komma
honom ganska nära. När jag höjde mig öfver kullens rand,
såg jag icke ett, utan sex ståtliga djur, som alla lågo ungefär
30—40 meter ifrån mig. Detta var troligen den rest
fångstmännen lämnat af den stora hjorden på 25 djur, som jag
såg i dessa trakter vid mitt förstå besök där. Att dessa
voro till ytterlighet förskrämda var tydligt. I samma
ögonblick, som de fingo syn på mig, rusade de nämligen alla
upp och ilade bort i vild flykt. Jag sköt med min pil,
hvilken träffade ett djur och slet af en hårtofs utan att
fastna. När djuren sprungo, hade doktorn emellertid sin
kamera i ordning, och vi erhöllo ett vackert fotografl
af dem.

Att vidare komma dessa uppskrämda djur nära och att
fånga något af dem, var ej att tänka på. Jag beslöt därför
att om möjligt skjuta ett par af dem. Knappt hade jag
<img>DE FLYENDE SEX MYSKOXARNE.
I bakgrunden Mackenziebukten med det där förankrade fartyget.</img>

nämnt detta, förrän det blef lif i jägarne. Kjell och Odhner
satte af i fyrsprång ned i dalen under oss för att där söka
genskjuta de flyende djuren. Dessa gjorde visserligen en lof åt
det hållet men vände dock snart och styrde åter kurs uppåt
fjället. Doktorn och jag jagade dem länge utan att lyckas
få dem inom skotthåll. De sprungo undan några hundra
meter, än åt ena och än åt andra sidan, tydligen rådvilla
om hvilken väg de skulle taga. När vi sålunda länge jagat
dem förgäfves, sprungo de ned i fjällsluttningen till höger
och följde denna. Jag förstod, att de ämnade sig öfver
fjället i en dalgång omkring en kilometer från oss, och
konsten vore alltså att hinna före dem till denna dalgång.
Jakten började emellertid att bli spännande. Längs fjällets
krön sprang jag, allt hvad jag orkade, fram mot den lilla
dalgången, och när jag slutligen uppnådde bergkanten vid
denna, kommo djuren, men nu ej endast sex utan åtta,
i full fart rusande förbi mig på omkring 80—100 meters
afstånd. Bössan flög till ögat, tvenne skott knallade, och
nästan samtidigt tumlade två af de präktiga djuren döda
till marken. När jag kom fram, fann jag, att det var två
kor jag skjutit. Andfådd, som jag var efter den långa
språngmarschen, hade jag i hastigheten ej sett hvilka som voro
oxar. Det var emellertid de första kor, som blifvit skjutna
af oss, och då jag ändock måste ha några sådana, var ingen
skada skedd. De fällda djuren voro gamla gallkor, särdeles
stora, och hade ovanligt lång ragg. De voro så vackra, där
de lågo bredvid hvarandra, att jag länge stod och
betraktade dem.

De sex kvarvarande djuren flydde ned öfver dalen, där
Kjell var, och en stor oxe blef felskjuten af honom. Han
föll omkull för skottet men gick åter upp, och med denne oxe
inträffade det besynnerliga, som senare äfven hände med en

annan myskoxe, att det ej var möjligt skjuta ihjäl honom,
med mindre han fick en kula i hjärnan.

Från fjällets krön såg jag, hur den felskjutne oxen blef
efter de öfriga djuren samt hur Kjell ett par gånger i skydd
af små kullar sprang inom håll och sköt på honom. Alla
öfriga myskoxar, som Kjell sköt på, föllo på platsen för
första skottet, och det synes därför svårt att förklara detta
förhållande. Slutligen voro Kjells patroner slut, hvilket jag
kunde förstå, då jag såg honom stå helt nära den skadade
oxen utan att skjuta, och jag sände då en man med ett
annat gevär och fyra patroner dit ned. När denne kom fram,
såg jag Kjell gå efter oxen och afskjuta de fyra skotten, men
detta oaktadt gick det stackars djuret fortfarande. Det enda,
som synes mig kunna förklara denna händelse, är, att Kjell
ej hade sitt vanliga gevär och att skotten voro för klena.
Det visade sig nämligen senare, att de kulor, som träffat
hufvudet, ej förmått att gå igenom pannbenet. Nu var det sent
på natten. Vi voro alla trötta, och då den sårade oxen
vandrat långt upp bland bergen på andra sidan dalen, kunde
för tillfället ingenting göras, hur mycket det än plågade oss
att nödgas lämna honom felskjuten. Allas vår tanke var
dock, att han om en kort stund skulle falla död, och jag
beslöt att följande morgon söka reda på honom.

Sedan doktom fotograferat de båda skjutna korna och
hudarna blifvit aftagna samt männens ryggar belastats med
fångsten, vandrade vi ned till stranden och kommo först
efter midnatt ombord.

Följande morgon åto vi till frukost några biffstekar af
myskoxko, hvilka af oss alla voro mycket omtyckta och voro
fria från bismak. Sedermera gick Kjell med en man för att
taga reda på den felskjutne oxen. Denne hade gått rätt
långt upp bland fjällen och anträffades slutligen liggande
som död på en snödrifva. Bredvid honom låg en annan
stor oxe, hvilken sprang upp och ställde sig i
försvarsställning samt vägrade att gå undan. Han blef därför skjuten
med en kula i pannan och föll ögonblickligen. Den
felskjutne oxen låg ännu som död, men när Kjell kom fram
till honom, sprang han plötsligt upp och blef nu ändtligen
med en kula i hjärnan nedskjuten. Denna starka oxe hade
sedan gårdagens jakt sitt bröst genomborradt af tre grofva
kulor samt hade dessutom fått en genom hufvudet.
Händelsen var obehaglig och förtog mycket af jaktnöjet för oss.

Som kaptenen var öfvertygad, att det ännu ej lönade
mödan att försöka komma in i fjordarna, och doktorn ansåg,
att hans pilar voro alltför litet försökta, beslöt jag att gå
hans önskningar till mötes och ännu en gång göra ett försök
med dem. Det beslöts således att ägna ytterligare en dag åt
Mackenziebuktens omgifningar. Östergren och Odhner skulle
skrapa, preparatörerna samla lemlar och insekter, Gredin
botanisera, under det att jag, Levin och Kjell gingo upp
bland fjällen för att på indianmaner fånga myskoxar med
bedöfvande pilar. De stolta myskoxarnes led hade dock,
tack vare fångstmännens besök, glesnat betydligt i dessa
trakter, och nästan hela dagen vandrade vi fram öfver fjäll och
dalar utan att se något enda af dessa djur. Vi hade
bestigit höjderna och från dessa förgäfves låtit blicken spejande
öfverfara nejden. Slutligen drogo vi oss ned på östra
sluttningen af ett högt fjäll för att äta en smörgås och pusta ut
efter den ansträngande promenaden.

Där vi sutto, hade vi en härlig utsikt öfver de vidsträckta
fälten. Under oss rann en klar men grund älf, bakom
hvilken raviner, slätter och låga berg utbredde sig för våra ögon
långt bort mot de blånande fjällen. Fjällabbar flögo då och
då förbi oss, och långt bort mellan bergen iakttogo vi ett litet
hvitt djur, som skuttade af och an. Det var en hare, och
Kjell, som ännu ej skjutit någon grönlandshare, blef pigg
på harjakt samt gaf sig af öfver fälten bort efter den lille
hvite gynnaren. Haren var emellertid vida längre borta, än
man skulle kunnat tro, och hur snabbfotad Kjell än var,
dröjde det tre kvarts timme, innan han var där. Vi hörde
då hans skott och sågo honom efteråt bära den hvite jössen.
Efter en och en half timme återkom han med sitt byte. Han
hade äfven träffat ett par kullar ripor och skjutit åtta sådana.

Vi bröto nu åter upp och vandrade öster ut, följande
älfven ned mot hafvet. Först fram på eftermiddagen
upptäckte vi tre gamla myskoxtjurar, som lågo i en dalsänka
vid älfvens strand. Nu hölls åter krigsråd, och då jag
förmodade, att äfven dessa djur voro uppskrämda af
fångstmännen, beslöto vi att gå omkring dem och ställa ut oss i
ett pass väster om dem, dit det var all sannolikhet att
djuren borde springa upp, om de blefve skrämda från motsatt
håll. I detta pass funno vi skydd af en liten kulle och
stannade där, på endast ett par hundra meters afstånd från
djuren. Kulseth gick omkring dem för att jaga dem på oss.
När han närmade sig, sprungo oxarne upp, gingo några steg
emot honom, stannade så, intogo försvarsställning, frustade
af ilska, ruskade på sina hufvud och skrapade med
framföttema i marken liksom retade tjurar. Kulseth var dock
ej rädd. Med sitt kulgevär färdigt gick han de morska
djuren in på lifvet och kastade sten på dem. Djuren vägrade
dock fortfarande att gå undan, och ehuru Kulseth sköt för
att skrämma dem, stodo de dock stilla, hotande honom med
sina väldiga horn. Då sände jag en man ned till Kulseth med
en bössa laddad med en förgiftad pil, och Kulseth gick med
detta vapen fram emot oxarne på så nära håll som 15—20
meter samt sköt, men pilen träffade ej. Den gick tätt öfver ryggen
på ett af djuren, och de stodo fortfarande stilla. Nu beredde
jag mig på att gå ned, men just som jag hade bestämt
mig härför, gjorde djuren plötsligt en blixtsnabb vändning
och galopperade i väg uppför branten förbi oss. De kommo
oss dock ej tillräckligt nära för att nås af pilarna, och det
enda vi fingo af dem var ett ögonblicksfotografi, som
doktorn tog, när de ilade förbi.

Det var nu afton. Vi voro trötta, och då oxarne sprungo
undan, så långt vi sågo dem, och det ej var min önskan att
skjuta någon af dem, beslöto vi att gå hem. Först vid
midnatt återkommo vi till fartyget, och jag gaf order att tidigt
följande morgon afsegla.

När jag den 13 augusti på morgonen vaknade, lågo vi
dock ännu kvar, och då jag kom upp på däcket, fann jag,
att vi voro inhöljda i en tjocka så tät, att vi ej kunde gå.
Först mot aftonen lättade tjockan, och vi lämnade den
minnesrika Mackenziebukten, en lokal hvarifrån vi medförde
stora och dyrbara samlingar. Af den sällsynta
grönlandslemmeln, hvaraf förut endast några få exemplar voro kända,
medförde vi bland annat ej mindre än 83 exemplar.
Värdefullast voro kanske ändock de stora samlingar af lägre djur,
som Östergren och Odhner upphämtat från hafvets botten.
Till följd af att vi hade uppehållit oss så länge på denna lokal,
hade tillfälle gifvits att trawla och skrapa på olika djup, från
stranden till djupet ute i hafvet, och hundratals burkar hade
därunder blifvit fyllda med fiskar, kräftdjur, bläckfiskar och
andra mollusker, sjöstjärnor, sjöborrar, sjökorfvar, maskar,
mossdjur, polypdjur, svampdjur m. m.

Den 14 augusti väckte kaptenen mig med den glädjande
underrättelsen, att vi voro i mynningen till Kejsar Frans
Josefs fjord och att denna fjord låg isfri så långt fram, man
kunde se. Länge dröjde det ej, förrän jag var uppe på 
<img>ISBERG I FRANS JOSEFS FJORD.</img>

däcket, och sent skall jag glömma den scen, som då utbredde sig
för mina blickar. Sakta gled Frithjof fram mellan spridda
isflak, och framför oss låg den af glänsande isberg uppfyllda
fjorden blank och klar. Några af dessa isberg voro till den
grad storslagna, att jag rent af häpnade öfver deras prakt.
Man kan få en föreställning om storleken, då lodning utvisade,
att ett af dessa berg, som reste sig ett par gånger högre än
masttopparna på Frithjof, stod på grund på ett djup af 280
meter. Bergets hela höjd kan således ej uppskattas till
mindre än 350 meter. När man betänker, att dessa isberg blott
äro lossnade småbitar af inlandsisen, kan man få ett litet
begrepp om mäktigheten af den is, som täcker det inre af
Grönland.

Ett af de i fjorden liggande isbergen tilldrog sig
särskildt vår uppmärksamhet, och vi seglade det så nära, som
vi vågade. Det hade formen af ett jättestort slott, hvars
väggar reste sig högt i luften. Som delar af berget på ena
sidan påtagligen nyss hade brustit och rasat ned, voro dess
väggar på denna sida liksom glaserade och glänste som
nypoleradt silfver. Små bäckar pärlade ned utefter dess väggar,
och likt diamanter föllo droppar från dess alla utsprång.
På ett par ställen voro väggarna nedrasade, och där kunde
vi se, att berget upptill var urhålkadt, så att det där tedde
sig som en stor, försilfrad sal. På fjordens sidor höjde sig
majestätiskt de höga gråa fjällen.

Innan vi ångade in i fjorden, företogs en trawlning på
200 — 300 m. djup. På grund af erfarenhet från de norska
fjordarna väntade Östergren att här få en rik fångst. I
fjordmynningarna befinner sig vattnet nästan ständigt i
strömning, omväxlande utåt och inåt, allt efter tidvattnets fallande
och stigande. På sådana platser blir därför tillförseln af
näring mycket stor och i följd häraf äfven djurlifvet 
<img>UMBELLULA ENCRINUS. (Efter Danielsson & Koren, något förändrad.)
Ungefär 2/3 af det af oss erhållna exemplarets storlek.</img>
ovanligt rikt. Förhoppningarna blefvo icke heller nu gäckade.
Trawlningen i mynningen af Frans Josefs fjord blef en af
de resultatrikaste under hela resan. Fiskar erhöllos i mängd.
Särskildt blef fångsten af polartorsk (Gadus saiga) så
betydlig, att vi funno oss kunna använda hufvudmassan däraf
till agn vid ett senare i Myskoxfjorden gjordt fiskeförsök.
För öfrigt erhölls en rikedom af allehanda lägre hafsdjur.
Anmärkningsvärdt var, att vi här på jämförelsevis ringa djup
erhöllo en del utpräglade djupvattensformer såsom t. ex.
sjöborrar af släktet Pourtalesia. Likaledes fingo vi här en
mycket vacker Umbellula, en egendomlig sjöpenna, som
består af en tofs stora polyper, sittande i spetsen af ett smalt
skaft, hvilket någon gång blir öfver 2 m. långt.

Östergren och Odhner hade nu under hela dagen och
en stor del af natten fullt upp att göra med konservering
af de vunna skatterna.

Under tiden fortsättes resan inåt fjorden. Mellan
isbitarna syntes hvitfiskens<footnote>Hvithvalen (Delphinapterus leucas).</footnote> hvita rygg höja sig öfver den
blanka vattenytan, korpar flögo högt upp under bergen och
stucko i sin svarta skrud bjärt af mot de bländhvita
borgmästaremåsar, som sträckte längs stränderna. En lom drog
fram öfver fjorden, helt säkert med föda från hafvet till sina
hungrande ungar någonstädes i ett träsk eller en insjö inåt
landet. För öfrigt var djurlifvet fattigt i fjorden. Icke en
säl syntes och ej många fåglar.
</chapter>

<chapter name="Tionde kapitlet - Myskoxfjorden.">
<h1>TIONDE KAPITLET.</h1>

<h2>MYSKOXFJORDEN.</h2>

Tack vare Nathorsts utmärkta karta och
hans lifliga beskrifningar, kände jag mig
riktigt hemmastadd i fjorden, och vi kunde
styra direkt till den af Nathorst upptäckta Myskoxfjorden
och det härliga Myskoxlandet, som landet norr om denna
fjord af nämnde forskare blifvit kalladt.

När jag på natten gick till sängs, hade vi ångat in i
Nordfjorden. Solen sänkte sig längst in öfver
Waltershausenglacieren och spred sin glans vida omkring öfver de snöfria
fjällen och de glittrande isbergen. Vi hade passerat
mynningen till Geologfjorden, Kap Ovibos med sina branter
skymde den nu för våra blickar. Mörkt och dystert höjde
sig Kap Kolthoff för ut på vår högra sida och skilde oss
ännu från den efterlängtade fjorden. Vi skulle kringsegla
denna udde, och då jag sedermera på detta land, som förut
endast var helt flyktigt besökt af Nathorst, väntade mig
mycket att göra, borde jag hvila, medan tid var.

Följande dag, den 15 augusti, kom kaptenen in till mig
kl. 4 på morgonen och berättade, att vi voro i mynningen
af Myskoxfjorden och att myskoxar syntes beta flerestädes
på båda sidor om fjorden. Jag gick. genast upp. Det var
härligt att från den kvafva hytten komma ut i en sådan
luft som denna morgon. Vädret var klart, och solen sände
från den molnfria, blåa himlen sina lifgifvande strålar öfver
land och vatten. Mellan höga fjäll sträckte sig fjorden lugn
och glittrande i öster. På vår vänstra sida höjde sig Kap
Bull, på vår högra Kap Kolthoff, och på sluttningarna af båda
betade hjordar af myskoxar.

Min plan var nu att, innan jag började myskoxfångsten,
göm en rekognosceringsfärd längs fjorden. Huruvida det
skulle lyckas oss att fånga några gamla myskoxar, berodde
helt och hållet på lokala förhållanden, och det var alltså
viktigt att först utsöka en för ändamålet lämplig plats, om
en sådan stod att finna.

Resan fortsättes därför in genom fjorden. Bland de
djur, som härvid iakttogos på stranden, såg jag på den södra
sluttningen sex, som voro åtföljda af två kalfvar, och då
kalfvarne hittills varit ytterst fåtaliga samt Nathorst bland
ett stort antal myskoxar endast sett några få sådana,
frestades jag i hög grad att frångå planen om en föregående
utförligare rekognoscering och i dess ställe redan nu göra ett
fångningsförsök. Det var ju ganska ovisst, om vi vidare
skulle träffa några kalfvar, och dessa voro dock för vårt
ändamål af vida högre värde än de äldre djuren. Terrängen
var visserligen mycket ogynnsam för användning af nät, och
det stod genast klart för mig, att dessa kalfvar omöjligen
skulle kunna fångas, med mindre de äldre djuren blefve
nedskjutna. Vi måste dock i alla fall för expeditionens
behof skjuta en del myskoxar, och ännu hade vi ej på långt
när erhållit det behöfliga antalet. För öfrigt måste ju två
myskoxkalfvar i Sverige anses vara betydligt mem värda än
sex på Grönland. Allt detta sammanlagdt gjorde, att jag
beslöt mig för att skjuta de gamla djuren och söka fånga
kalfvarne. I sällskap med Östergren, Levin, Kjell och några
af mina hurtigaste män rodde jag alltså i land, där vi gjorde
en lof omkring djuren och gingo på dem så, att de befunno
sig mellan oss och sjön. Så snart de blefvo oss varse, ställde
de sig genast i försvarsställning, och kalfvarne togo plats
mellan de äldre. Så stodo de präktiga djuren med
hufvudena hotande vända mot oss, och då vi kommo dem inom
godt skotthåll, bad jag Kjell skjuta först. Han träffade en
oxe i pannan, hvilken föll ögonblickligen. I detsamma fällde
jag en, och en tredje föll för Levins skott. Nu togo de
öfriga djuren till flykten, men en stor tjur fick i detsamma
en kula från min andra pipa, med det resultat att han körde
hornen i marken, gjorde kullerbytta och tumlade död utför
strandvallen ned till stranden. Det blef sålunda endast två
kor, som flydde i sällskap med kalfvarne.

Jag bytte nu ut det dubbla paradoxgeväret mot
mauserstudsaren och fällde därmed den ena kon, under det att
den andra nedsköts af Kjell. Kalfvarne stannade då samt
blefvo inringade af oss, och jag var redan säker på att kunna
fånga dem, då till all olycka ett par af männen blefvo
alltför ifriga och rusade på dem, med den påföljd att de redan
tämligen utvuxna kalfvarne bröto sig ut genom vårt led och
flydde upp mot fjällen.

Detta var för mig ganska nedslående, men då jag väl
visste, att kalfvarne snart skulle återvända för att söka efter
sitt sällskap, uppgaf jag ej hoppet helt och hållet.

Sedan hudarna af de fällda djuren blifvit aftagna och
så mycket kött som möjligt fördt ombord, gingo vi upp i
en bukt under södra landet och ankrade där. Styrman Öien,
som jag visste mig kunna lita på, fick därefter i uppdrag
att med några män och försedd med nät vid midnattstid ro
i land för att söka efter kalfvarne. Efter min beräkning
kommo dessa också ganska riktigt ned från fjällen, och det
lyckades våra karlar att kringgå dem med näten; men sedan
de väl voro instängda och man redan var säker om bytet,
sprungo de dock båda två igenom nätet och flydde åter till
fjälls.

Det visade sig sålunda, att maskorna i näten voro för
stora för kalfvarne, något som jag aldrig kunnat tänka mig.
Att vi gingo miste om dessa kalfvar, gjorde mig
allvarsamt bedröfvad. Nu måste fångsten uppskjutas, tills nya nät
hunnit bindas.

Jag satte genast ett par nät i verket, och det arbetades
därmed natt och dag, under det att vi fortsatte
rekognosceringsfärden in genom fjorden.

Under denna färd sågo vi ett stort antal myskoxar, de
flesta på södra sidan. Hvarje hjord bestod af 5 till 14 djur
och anfördes af en eller två tjurar. Bland hela antalet, som
uppgick till mer än ett 70-tal, räknade jag 16 kalfvar.

Äfven på norra sidan sågos flere hjordar, men då vi
gingo fram närmare det södra landet och myskoxhjordarna
på den norra sidan betade högre upp på fjällsluttningarna,
kunde dessa ej så noga iakttagas.

Slutligen märkte vi på södra sidan en hjord på 14 djur,
däraf en tjur, tolf kor och en kalf, hvilka betade på en plats,
där terrängen var lämplig för fångst. Jag beslöt därför att
genast göra ett försök därmed.

För detta ändamål utsattes två fångstbåtar, alla näten
och tillräckligt med störar togos med, och så gingo vi i land
med så många män, som kaptenen kunde afvara ombord.

Ett par tusen meter från hjorden och på östra sidan
om densamma uppsattes nu näten från stranden upp mot
det branta fjället. Detta arbete gick raskt undan. En man
gick före med ett järnspett och högg hål för störarna i den
steniga marken, en annan följde efter och nedsatte störarna,
och så kom folket med näten, hvilka upphängdes under min
ledning. En sträcka nät på omkring 1,200 meter var
upphängd på mindre än en timmes tid. Fyra starka män med
styrmannen som ledare placerades därefter vid näten, och
så rodde vi andra omkring djuren för att drifva fram dem.
Vi voro åtta män som drefvo och bildade en kedja från
sjöstranden upp mot fjället. Till en början vägrade djuren att
gå undan. Med den stora tjuren i spetsen intogo de
försvarsställning, och oaktadt stenkastning, handklappning och
skrän förblefvo de orörliga. Jag gaf då Kjell i uppdrag
att skjuta ned tjuren, och denne föll genast för en kula i
pannan. Därefter begåfvo sig de öfriga djuren af, i riktning
mot näten. De höllo sig emellertid tätt slutna, och jag
fruktade att företaget skulle misslyckas, enär väl inga nät kunde
antagas hålla, om tretton sådana djur i tät flock samtidigt
sprunge i dem. Djuren gingo emellertid fram, där jag hade
beräknat, och vi skyndade efter; men som marken var ytterst
stenbunden, var det svårt att komma fram, och vi drogo oss
därför ned till stranden och återvände med båten.

Efter en stund fick jag se en af männen stå på krönet
af en klippa och vifta med sin mössa mot oss, och jag
förstod då, att företaget hade lyckats. Vi skyndade då i land
och vidare uppför branten. Där låg verkligen en fångad
gammal ko, bunden med rep, och öfver henne de fyra
männen, hvilka med säckar sökte linda hennes ben, så att dessa
ej skulle skadas af linorna. Kon var så stark, att karlarne
omöjligen skulle fått bukt med henne, om hon ej snärjt in
sig i nätet så, att hon var alldeles redlös.

Vi fingo nu höra, att tre af djuren hade fastnat i näten,
men att manstyrkan varit för liten för att kunna binda dem
i en hast, och medan en af korna bands, sleto de andra sig
lösa. Djuren hade kommit i en tätt sluten flock och sprungit
i nätet med sådan fart, att ett par af dem rullat ett långt
stycke utför sluttningen. Näten hade delvis gått sönder.

Nu kom frågan, hum vi skulle få den fångade kon ned
till sjön. Jag hade för detta ändamål medtagit slädar, men
dessa visade sig alltför klena för att kunna användas i den
steniga marken. Nya gjordes därför af grofva plankor, på
hvilka Frithjofs stora däckslucka fastspikades. På luckan
lades säckar, stoppade med hö, och på dessa förflyttades
den bundna kon så varsamt som möjligt. Vidare röjdes en
någorlunda dräglig väg ned till sjön, och tack vare många
starka armar gick det Iättare, än jag hade väntat, att få ned
kon. Men här yppade sig en annan svårighet, och det var
att få det stackars djuret ned i båten. För detta ändamål
lades stora fångstbåten med sidan mot stranden, och i båten
bäddades djupt med hö. Därpå lyftes den ena kanten af
släden upp på båtens reling, och hösäckarna med kon på
drogos varsamt ned i båten.

Så långt hade vi nu kommit. Det återstod alltså endast
att få kon ombord på Frithjof.

Snart låg båten med det fångade djuret vid fartygets
sida, och vid min ankomst dit hade kaptenen redan låtit
uppföra en bur åt kon. En bred säck af segelduk fördes
då under både kon och hösäckarna, och så hissades
alltsammans med vinschens hjälp ombord och kon fördes direkt
in i sin bur. Sedan alla band här blifvit afskurna, låg hon
stilla en stund, men snart nog reste hon sig. Ehuru hon
var mycket förskrämd, såg dock nu allting lofvande ut, och
jag var mycket glad öfver den lyckade fångsten. Den hade
ingifvit mig hopp om att flere myskoxar skulle kunna fångas
på samma sätt.
Sedan vi väl fått den fångade kon och alla 
fångstredskapen ombord, fortsättes färden längst in i fjorden, där vi
ankrade på det ställe, där Nathorst hade legat med
Antarctic året förut.

Jag hade just gått till sängs och klockan var 1/2 1 på
natten, då en man kom in till mig och berättade, att man
såg en varg på stranden. Min högsta önskan var att få
skjuta en af dessa sällsynta polarvargar, hvaraf endast det
exemplar, som Nathorst hemfört, förut erhållits från östra
Grönland. Ej underligt därför, att jag sprang upp och klädde
mig fortare än vanligt. Kjell väcktes också. Några minuter
senare sutto vi i en båt, och ett par män rodde oss mot land.

Stranden bestod af ett mycket lågt sandfält, som sträckte
sig väl ett par tusen meter in mot bergen. Till vänster om
oss kom vargen gående på stranden och var ännu omknng
tusen meter från den plats, dit vi styrde båten. När vi
kommit så nära land, att båten borde gå fram af farten,
tillsade jag roddarne att släppa årorna, och så kröpo vi alla
ned i båten. Jag var beväpnad med min mauserstudsare,
och Kjell hade paradoxgeväret, laddadt med grofva hagel.

Båten gick af farten ett stycke fram och strandade på
sandbanken helt nära stranden. Vargen hade då kommit
åtskilligt närmare. Han gick högrest, än med näsan mot
marken och än med högburet hufvud. Ofta stannade han
och såg utåt sjön. När en flock sandlöpare flög upp från
stranden, studsade han, stannade och såg efter dem men
lugnade sig genast åter och fortsatte sin lunk.

Ehuru det var midnatt, var det dock fullkomligt ljust,
så att jag kunde se djurets alla rörelser, och det var
verkligen en syn för en gammal jägare att se detta
efterlängtade djur allt mer närma sig skotthåll. Mot den mörka
marken lyste vargen hvit som en isbjörn, och han gick 
smidigt och lätt som en räf. Slutligen var han inom skotthåll.
Jag ämnade släppa honom så nära som möjligt, men när
han var på knappt hundra meters afstånd, stannade han och
vände högra sidan åt mig. Då jag var säker om att på det
hållet ej skjuta bom men fruktade, att vargen möjligen skulle
kasta om och springa bort, vågade jag ej dröja längre. Min
studsare låg stödd på Kjells axel, jag siktade noga och sköt.
Vid skottet snurrade vargen om, och så sprang han in öfver
fältet med den vildaste fart jag någonsin sett ett djur
åstadkomma. Långt kom han dock ej, förrän han gjorde en
väldig kullerbytta och blef liggande död. Nu ljöd ett dånande
hurra från fartyget, och jag var så glad, att jag af alla krafter
deltog i det hurrarop, som äfven från vår lilla båt ljöd öfver
nejden.

<img>DEN FÄLLDA POLARVARGEN, UPPHÄNGD OMBORD PÅ FRITHJOF.</img>

När vi kommo fram till vargen, var han redan död, och
han var vacker att skåda den hvite »ulfven», där han låg
utsträckt på sanden. Han hade helt förlorat sin lurfviga
vinterull och bar nu en tämligen kort, nästan hvit päls.
Endast på ryggen och svansen funnos några svartaktiga hår.
Det var en gammal hanne af samma storlek som en svensk
varg, och han var så tung, att det ej var möjligt för mig
att ensam bära honom till båten.

Det blef ej mycken sömn den natten. Jag hvilade
visserligen en stund då och då men måste emellanåt upp och
se till kon. Hon flämtade mycket, och jag var ängslig, att
hon skulle dö. På morgonen föreföll hon emellertid bättre,
och då hon åt några sälgblad ur min hand, blef jag lugnare.

Vargen afpälsades och obducerades. Kulan hade gått
genom hans hjärta, och som det var en helmantlad kula,
hade hon gjort ett mycket litet hål genom kroppen och
skinnet. I magen hade vargen tre alldeles hela lemlar.

Sedan Levin hade tagit bakterieprof af vargen, fick
Odhner hans kropp för att i inälfvorna söka efter sina kära
maskar.

Nu står denna varg som en prydnad i Biologiska
museets Grönlandsafdelning i Stockholm.

Ehuru jag insåg, att myskoxfångsten borde forceras så
mycket som möjligt, måste jag uppskjuta den, tills ett par
finare nät hunnit blifva färdiga. På dessa hade nu arbetats
natt och dag, och jag hade hopp om att redan denna afton
få dem i ordning. Under tiden företogo vi oss att undersöka
låglandet innanför fjordens inre. I sällskap med Levin gick jag
på södra sidan, medan Kjell och Gredin gingo på den norra.
Först rodde jag längst in och lodade därunder upp djupet,
hvarvid jag fann, att fjorden innanför det näs, vid hvilket
fartyget nu låg och där fjorden är helt smal, utvidgade sig
till en grund sjö, som är segelbar endast i en smal ränna i
midten. Innanför denna sjö utbredde sig ett mycket stort
lågland, så lågt, att det helt säkert vid högt vattenstånd
delvis öfversvämmas. Detta lågland sammanhänger med
låglandet innanför Mackenziebukten, och höga strandvallar vittna
om att hafvet förr i tiden gått öfver det hela, så att landet
mellan Frans Josefs fjord och Myskoxfjorden i forna dagar
varit en stor ö.

<img>POLARVARGEN I BIOLOGISKA MUSEET.</img>

In öfver detta stora lågland vandrade vi nu. På norra
sidan om sjön sågo vi två stora myskoxar, som betade i
bergsluttningen, men däremot syntes inga sådana på
låglandet. Då jag gjorde samma iakttagelse vid Mackenziebukten,
där ingen enda myskoxe sågs på det stora låglandet,
synes det vara tydligt, att dessa djur ej trifvas där. De tyckas
välja fjällsluttningarna och dalarna mellan fjällen till
vistelseort, och detta är så mycket egendomligare, som de på dessa
lokaler — åtminstone var det så vid Mackenziebukten —
mest träffades på gräsbeväxta sumpmarker och syntes
föredraga gräs framför annan föda. Då nu flerestädes på det
vidsträckta låglandet växte rätt rikligt med gräs, borde man
kunnat vänta, att dessa djur skulle trifvits där. Att renen
förr i tiden varit talrik på låglandet, därom vittnade
kringspridda gamla renhorn.

Låglandet var mycket fattigt på djur. Alldeles färska
spår efter en stor och en liten varg stodo tydliga öfver
sand- och lerfälten. Dessa båda vargar hade följts åt och styrt
färden ut mot Mackenziebukten. Förutom den vanliga
strandpiparen och sandlöparen, som båda voro rätt talrika,
iakttogs ej en fågel på denna del af det ökenlika fältet. Vi
vände därför upp mot fjällen i väster, klättrade uppför
gamla, höga strandvallar och kommo slutligen upp på en
stenbunden, vidsträckt platå, där många små bäckar med af
vide rikt grönskande stränder runno ned från fjällen. På
denna platå funnos lemlar, och här iakttogs äfven vår
vanliga stenskvätta, hvilkens ungar i sin vackra höstdräkt
hoppade omkring på stenarna.

Här och där flög en utsliten argynnisfjäril, men
insektslifvet var så fattigt, att det knappt var möjligt finna en fluga,
och allt mitt sökande efter skalbaggar blef fruktlöst. Dock
hade det tidigare funnits rikare tillgång på insekter här;
därom vittnade ofta funna fragment af fjärilar och gamla
puppor af den grönländska spinnaren, Dasychira
groenlandica. Mitt enda fynd af något värde under denna utfärd
var en del gallbildningar, som insamlades i stor mängd från
videblad.

På återvägen hörde vi plötsligt några skott på andra
sidan sjön och så ett fasligt kacklande af gäss. Det blef
genast klart för mig, att Kjell och Gredin hade funnit någon
gåskull, och då vi nu kommo till båten, styrde vi denna
mot andra landet. Redan på afstånd sågo vi Kjell vifta åt
oss, och jag förstod att han behöfde båten. När vi närmade
oss land, upptäckte vi tre unga gäss, som simmade ute i
sjön. Dessa flögo ej upp, förrän vi voro dem inom skotthåll,
och de blefvo alla tre vårt byte. Närmare stranden låg en
död gås, som Kjell skjutit med kula.

Kjell och Gredin kommo nu ned till stranden, bärande
en hel del fåglar, som de skjutit, och bland dessa voro flere
präktiga gäss. De hade anträffat en mängd gäss, som gifvit
sig af ut i sjön och nu lågo i en vik. Kjell och Gredin
stego ned i vår båt, och så rodde vi bort till viken, där
gässen under en stund blefvo föremål för en liflig jakt. Det
blef lif där inne vid vår ankomst, när alla dessa gäss skulle
pröfva sina ännu väl späda vingar. De flesta flögo dock,
och när de skulle flyga förbi oss, föll den ena efter den
andra för våra skott. Inom en kort stund voro femton af
dessa präktiga fåglar fällda, ett för vårt kök i hög grad
värdefullt byte.

Denna gås är samma art, som förekommer på
Spetsbergen, men skiljer sig något från denna, särskildt därigenom,
att den är större. Den har förr varit ansedd som en 
lokalvarietet af vår vanliga vildgås (Anser segetum) men bör af
goda skäl betraktas som en väl skild art, kortnäbbade
gåsen (Anser brachyrhynchus). Lättast skiljes den från vår
vildgås genom sin rosenröda näbb och sina köttröda fötter.
Vår vildgås har, som bekant, gula fötter och gul näbb.

Kring stränderna var fågellifvet rikare, än vi hade funnit
det inne på låglandet. Här flögo korpar, borgmästaremåsar
och fjällabbar, och i fjorden summo nu ruggande alfåglar,
af hvilka en gammal hanne blef fälld.

När vi mot aftonen återkommo till fartyget, möttes jag
af den nedslående underrättelsen, att vår infångade
myskoxko kort före vår ankomst hade dött. Levin obducerade
kon och fann, att hon vid fallet hade slagit ryggen hårdt
mot en sten, hvaraf någon inre skada blifvit följden.
Obduktionen utvisade för öfrigt, att kon var steril eller
åtminstone ej på lång tid hade kalfvat. Detta, i förening med
liknande förhållande med de flesta af de skjutna och af
Levin undersökta korna, styrkte min teori, att många
myskoxar i dessa trakter äro öfveråriga djur, som hafva slutat
att fortplanta sig, och att man häri har att söka anledningen
till det ringa antal kalfvar, man påträffar. Detta
förhållande förde mig äfven på den tanken, att man för
acklimatisering i Sverige i första rummet borde söka få kalfvar.
Att med stora kostnader öfverföra gamla djur, som kanske
ej komme att fortplanta sig, vore ej mycket bevändt med.

Under dagens lopp hade Östergren och Odhner utfört
en trawlning på 100 m. djup. Trawlen hade efter en kort
stund satt sig fast i den ytterst sega, rödaktiga lera, som
här i fjordens inre bildade bottnen; men fångsten hade
likväl blifvit tämligen tillfredsställande.

På aftonen voro näten färdiga, och jag beslöt att genast
gå utåt fjorden för att fånga myskoxar, hvarvid vi i första
rummet skulle göra vårt bästa för att få kalfvar. Långt hade
vi ej gått, förrän vi sågo flere myskoxhjordar och bland dem
äfven kalfvar. De flesta hjordarna bestodo dock af så många
djur, att det måste anses omöjligt att komma åt kalfvarne
utan att nedskjuta de gamla djuren, då de lokala
förhållandena här voro sådana, att infångande af en större hjord ej
var att tänka på.

På norra sidan om fjorden sågo vi emellertid en kalf i
följe med en stor tjur och fem kor, och på dessa djur
beslöt jag att försöka min lycka. Åtföljd af Levin, Kjell och
några män, som buro näten, gick jag därför i land där. Min
förhoppning var att få de betande djuren in i något pass,
där de kunde instängas med näten. Vi gjorde fördenskull
en lof omkring dem och gingo på dem ofvanifrån. Som
vanligt ställde de sig i försvarsställning, när de sågo oss
komma. Tjuren såg ilsken ut, skrapade som vanligt i
marken och ruskade på sitt lurfviga hufvud. Det var tydligt,
att vi ej kunde fånga kalfven, så länge denne hade en sådan
försvarare. Jag beslöt därför att skjuta tjuren, och då han
för ett ögonblick vred på sig, sände jag honom en kula framför
vänstra bogen, för hvilken kula han ögonblickligen föll.
Korna och med dem kalfven sprungo nu, och vi försökte
efter bästa förmåga att genskjuta dem, men det lyckades ej.
Sedan vi fått oss en språngmarsch på några kilometer, var
ej annat att göra än vända om.

Jag, som är gammal och tung, hade blifvit efter mina
mer lättfotade kamrater och hann därför först ned mot
stranden. Där såg jag, att man viftade åt mig från fartyget, men
kunde ej förstå meningen därmed. Slutligen kom en man
emot mig och meddelade, att tjuren, som jag skjutit, hade
gått upp igen och gifvit sig af långt upp mot fjällen.

Att gå ifrån ett så illa felskjutet djur kunde ej falla mig
in, hvarför jag genast begaf mig efter, och snart såg jag det
ståtliga djuret, som helt sakta gick undan. När jag upphann
tjuren och han blef mig varse, intog han genast den vanliga
försvarsställningen med sänkt hufvud. Mellan mig och
tjuren fanns nu en djup ravin, som med sina stenblock och
ras var ganska besvärlig att gå öfver. Visserligen var hållet
till tjuren långt, men trött och andtruten som jag var, ville
jag hellre göra ett försök att skjuta honom på det långa hållet
än att klättra öfver ravinen, hvarför jag satte helmantlade
kulor i studsaren och bad ynglingen John, som var med
mig, att lägga sig på knä, så att jag fick stöd för studsaren
på hans axel. Därefter siktade jag midt i pannan på tjuren
och sköt. Tjuren rörde sig ej för skottet och fick därför
en kula till. Nu stegrade han sig men intog genast åter
sin förra ställning. Jag sköt då ett tredje skott, och för det
föll han ned död.

När huden af denna tjur aftogs, visade det sig, att alla
tre kulorna hade träffat honom i pannan. De två första
kulorna hade gått strax under hjärnan och den tredje, som
dödade, igenom denna. Som ett bevis på den ofantliga kraft
dessa små kulor ha, förtjänar nämnas, att alla tre kulorna,
med föga förändradt utseende, återfunnos innanför huden
helt nära djurets svansrot. De hade således gått rakt igenom
hela djuret på längden, hvartill fordras en ofantlig kraft, då
det visade sig, att de stora kulorna från fångstmännens
remingtongevär ej ens gingo genom pannbenet på dessa djur.

Svårigheten att finna ankarplats i fjorden, då bråddjupet
går alldeles intill stränderna, gjorde, att vi beslöto oss för att
tillbringa natten där vi voro, drifvande midt i fjorden.

Den 18 augusti ingick med en strålande vacker morgon.
Sjön låg lugn, och de storslagna fjällen upplystes af ett
strålande solsken. Betande myskoxhjordar syntes flerestädes på
<img>SKJUTEN MYSKOXTJUR.</img>

båda sidor om fjällen, och i närheten af den plats, där vi
jagade de sex djuren förra aftonen, syntes nu sex djur med
två kalfvar. Då vi ännu ej hade skjutit så många
myskoxar som behöfdes, beslöt jag att genast söka fånga dessa
båda kalfvar, äfven om det för detta ändamål skulle bli
nödvändigt att skjuta ned de sex gamla djuren. Jag var ej
riktigt frisk, och då doktorn fruktade, att jag under
språngmarschen i de branta fjällsluttningarna förra dagen hade
ansträngt mig väl mycket, ville han ej tillåta mig att gå med
på jakten. Jag gaf därför Kjell i uppdrag att leda företaget,
och med honom följde styrmannen, Kulseth och några af
våra öfriga raskaste män, försedda med de båda sist bundna,
finaste näten. Själf stod jag med kikaren på
kommandobryggan och följde deras rörelser.

Det var omöjligt att få kalfvarne skilda från de gamla
djuren, hvarför dessa i en handvändning blefvo nedskjutna.
Kjell hade därvid den oturen. att en af hans fina kulor, som
afsköts på en ko, sedan den fällt denna, tog sned riktning
och träffade den ena kalfven i hufvudet. Den andra kalfven
blef sedan omringad med näten och fångad. Jag såg i
kikaren, hur tre män kommo bärande med kalfven, och att denne,
ehuru, som jag förstod, hans fötter voro sammanbundna,
dock sparkade så, att männen endast kunde gå steg för steg
med sin börda och ofta måste hvila. När jag ej såg till mer än
en kalf, anade jag genast, hvad som blifvit den andres öde.

Slutligen hade vi den fångade kalfven ombord. Han
släpptes in i den åt kon byggda buren, och hans band
lossades. Till en början var han mycket ilsken, sprang på hvem
som närmade sig och utgöt sin vrede öfver en hösäck,
hvilken han likt en bagge oupphörligt sprang emot, så att
säcken fick väldiga stötar af hans panna. Mycket snart blef han
dock lugnare, och redan efter ett par timmar började han äta.


Egendomligt var, att vi under färden regelbundet hade
några särskilda framgångar att inregistrera på
expeditionsdeltagarnes namns- eller födelsedagar. Sålunda inträffade
vår förstå stora säljakt vid Beeren Eiland på min
namnsdag. På kapten Kjeldsens födelsedag kommo vi i land på
Jan Mayen, och på d:r Levins födelsedag ankommo vi till
och landade på Grönland. Östergren hade på skämt sagt,
att vi nog icke skulle få någon myskoxkalf infångad förrän
på hans födelsedag. Så inträffade det äfven, och med
anledning däraf blef den fångade kalfven, som var en tjurkalf,
efter Östergren döpt till <i>Hjalmar</i>.

Vi hade nu dubbel anledning till en festmiddag. Vid
denna serverades en härlig gåsstek, och Hjalmar Östergrens
och hans namnes skål dracks i fradgande champagne.

Det vackra väder vi haft på morgonen förändrade sig
snart. En stark och kall nordanvind började blåsa, och det
blef nödvändigt att söka hamn. Då någon sådan ej stod
att finna på närmare håll, nödgades vi gå till vår gamla
ankarplats vid södra stranden, där vi ankrade vid
middagstiden.

Då flera myskoxhjordar voro synliga, gick jag genast
i land och uppsatte näten. Midt på den långa sträckan af
nät lämnade jag en öppning och gräfde där en grop. Nära
en och en half meter kom jag ned i jorden, innan kälen
anträffades, men djupare gick det ej att gräfva. Jag måste
därför bygga kring gropen med torfvor, så att platsen fick
utseende af en liten kulle. På gropens botten lades därefter
tjockt med hö, på det att djuren ej skulle skada sig, i
händelse att fångsten lyckades, och sedan täcktes gropen med
störar och torfvor. Sigge Pettersson stoppade i hast upp en
myskoxko, hvilken ställdes som bulvan på västra sidan om
gropen, och denna såg verkligen så lefvande ut, där hon
stod, att hvem som helst kunnat ta henne för äkta. Alla dessa
anordningar voro anlagda därpå, att, om någon myskoxhjord
komme i närheten, vi skulle försöka drifva den i näten
eller i gropen.

Kapten Kjeldsen hade begärt, att det hårdt anlitade
folket skulle få en hvilodag, och som det följande dag var
söndag, beslöt jag att öfver denna ligga kvar för att invänta
myskoxar och låta folket hvila. Söndagen den 19 augusti
rådde därför lugn ombord.

Vädret, som förut varit det härligaste, hade nu slagit
om till regn och blåst. Barometern, som under det vackra
vädret stått synnerligen lågt, hade nu, besynnerligt nog,
stigit betydligt. Kjeldsen försäkrade emellertid, att barometern
uppe i Ishafvet ofta brukade stiga mot nordlig vind.

På eftermiddagen gjorde jag i sällskap med Levin och
Kjell en båtfärd öfver fjorden, hvarvid vi anträffade en flock
hvitkindade gäss (Anser leucopsis) och lyckades skjuta fem
stycken af denna sällsynta gåsart. Vid vår återkomst till
fartyget kommo Östergren, Odhner, Gredin och Sigge
Pettersson hem från en fjälltur, som de under eftermiddagen
företagit och hvarunder de skjutit två harar. Det var af
intresse för oss att få tillräckligt material utaf denna
grönländska hare. Han är nämligen betydligt olik vår hare,
större och alltid hvit till färgen. Äfven en halfvuxen
unghare, som blef skjuten, var nästan rent hvit. Mest afviker
han dock från vår hare genom framtändernas utseende och
ställning. Vår hare, som mycket begagnar sina tänder till
afgnagning af bark på fallna trädstammar och grenar, har
därför fått dessa tänder ställda så, att de öfre äro riktade
nästan rakt nedåt och verka som mejslar mot de i
underkäken motsittande. Den grönländska haren åter, som ej har
någon bark att gnaga, utan måste söka de smulor, hvaraf
han skall lefva, på marken, här fått gnagartänderna
betydligt mera utstående, så att de lämpa sig bättre för det
ändamål, hvartill han behöfver dem.

Den 20 augusti var vädret så till vida bättre, att det
ej regnade. Det blåste dock en hård vind, och högre upp
på fjällen hade snö fallit under natten, så att dessas högsta
krön nu voro klädda i hvit skrud.

Bland de myskoxar, vi nu sågo, var en liten hjord på
sex gamla djur och två kalfvar, som betade ej långt från
det ställe, där jag uppsatt näten, och vi skulle nu försöka
drifva dem i näten eller gropen. För detta ändamål gick
jag i land med 21 man. Jämte Levin och Kjell dolde jag
mig vid gropen, Kulseth och en man med honom
placerades högre upp mot fjället för att mota ned djuren, i
händelse de skulle taga vägen åt det hållet, och Odhner, som
var lättfotad, hvilket väl behöfdes, om man med någon
snabbhet skulle taga sig fram på den stenbundna marken,
fick i uppdrag att leda drefvet. Detta gjorde han äfven
förträffligt, och jag hade nöjet se djuren komma emot oss. Men
glädjen blef icke lång, ty den stora tjur, som sprang i teten
för den lilla hjorden, sneddade snart af nedåt sjön, där ingen
vakt blifvit utställd, eftersom myskoxarne vid alla föregående
tillfällen, då de tagit till flykten, styrt kosan upp mot
höjderna. De öfriga djuren följde sin ledare, och så sprungo
de allesammans tätt förbi näten vid dessas nedersta ända.
Där stannade de visserligen och gingo några steg fram emot
den uppstoppade kon, men så togo de åter till flykten och
försvunno långt upp bland fjällen.

Det hade sålunda hittills varit otur med myskoxfångsten,
men jag uppgaf icke fördenskull hoppet, helst som jag förut
hade iakttagit, att terrängen var lämpligare längre ut mot
mynningen af fjorden. Hade vi kommit något tidigare på
året, medan kalfvarne voro spädare, hade det dock varit
vida lättare att fånga dem. Nu voro kalfvarne redan så
stora, att de rörde sig lika så lätt som de gamla 
djuren, och de följde obehindradt med dessa äfven uppför
branterna.

Den 21 augusti gjordes ett nytt försök att fånga ett par
kalfvar, som gingo i sällskap med nio gamla djur. Detta
försök misslyckades äfven, och kalfvarne flydde i sällskap
med hjorden upp bland fjällen.

Under dessa dagar vid Myskoxfjorden borde gifvetvis
infångandet af myskoxar gå före allt annat, och ofta nog
måste så många man, som utan fara kunde tagas från
fartyget, gå i land för att biträda vid fångstförsöken.
Insamlandet af hafsdjur låg dock icke heller nu helt nere. När
vi natten mellan den 15 och 16 aug. lågo för ankar i
Myskoxfjordens yttre del, hade backor utlagts, agnade med färsk
fisk, som fångats föregående dag i mynningen af Kejsar Frans
Josefs fjord. Som förut vid Spetsbergen fingo vi inga fiskar
men väl sjöstjärnor och sjöanemoner (aktinier). Nu företogs
den 21 augusti på nästan samma ställe nära Myskoxfjordens
mynning en trawlning på 220 m. djup, och resultatet visade
ånyo, huru mycket rikare djurlifvet är i en fjords yttre del
ån i dess inre. Vi gjorde en sällsynt rik fångst af allehanda
hafsdjur, hvaribland åtskilliga, som vi icke fått förut.
Anmärkningsvärd var icke allenast mängden af djur utan ock
dessas ovanliga storlek. En del arktiska sjöstjärnor nådde
här större dimensioner, än man någonsin förut iakttagit.
Här erhölls äfven ett mycket stort exemplar af en
egendomlig s. k. hafsspindel (Colossendeis proboscidea). Som vanligt
nedlades mycket arbete på en god konservering af djuren,
och lyckades man nu (genom långsam bedöfning med
alkohol och ether) äfven i den kinkiga uppgiften att få snäckor
<img>COLOSSENDEIS PROBOSCIDEA (efter G. O. Sars). Naturlig storlek.
Det i Myskoxfjorden erhållna exemplaret är större, 26 cm. mellan de utspärrade benens spetsar.</img>
konserverade med djuren utsträckta ur skalet, som om de
vore lefvande.

Genom en oriktig manövrering af gamle Ola, som stod
vid rodret, råkade fartyget att stranda och sköt med sådan
fart upp på en sandbank vid stranden, att det ej var
tänkbart att komma loss, förrän vattenståndet blef högre. Detta
var just ej någon treflig tillställning, men det var ingenting
annat att göra än att vänta och söka vara lugn. Vädret
var blåsigt och kallt, temperaturen + 5 gr. Cels.

Först följande dag, tidigt på morgonen, började vi
vidtaga kraftiga åtgärder för att komma loss. Barlasten, som
var intagen i Mackenziebukten, lossades, och ett mindre
ankare, fästadt vid en kabel, utlades, så långt kabeln räckte,
i fjorden, hvarefter vi med vinschen halade in kabeln,
samtidigt med det maskinen arbetade. Ankaret kom in, men
Frithjof stod, där han stod. Flere sådana försök gjordes,
men det gick först, sedan vi vid middagstiden med mycket
arbete tagit stora ankaret till hjälp. Då gled Frithjof
ändtligen ut, och jag såg, hur ansiktet ljusnade på mer än en
bland oss, som hade börjat frukta för att få stanna, där vi
voro, öfver vintern. Den snälle gubben Ola, som hela tiden
gått med tårar i ögonen, blef nu inkallad till mig. Han kom
och såg alldeles förskrämd ut, ty han väntade sig straff för
sin bragd som styrman. Han fick detta i form af en stor
konjak och en duktig fläta tobak, åtföljd af hotelsen att
aldrig mer få någon tobak, om han satte fartyget på grund
en gång till. Han lofvade att aldrig göra så mer samt
förklarade sig nöjd med sitt straff, och — tårarna försvunno
från gubbens ögon.

Det var åter godt väder. Fjorden låg spegelblank, och
på det klara blå himlahvalfvet fanns ej en molnfläck. Helt
sakta ångade vi ut genom fjorden, och nu skulle 
myskoxfångsten börja på fullt allvar. Under seglatsen in genom
fjorden hade jag noga iakttagit terrängen på fjordens båda
sidor samt utsett ett par platser, där jag ansåg det vara
möjligt att instänga och fånga en hel myskoxhjord. Med
flit hade jag uppskjutit denna fångst i större skala, eftersom
det naturligtvis skulle vara förenadt med åtskilliga
svårigheter att under en längre tid ha flere sådana djur ombord.

D:r Levin önskade ännu en gång göra ett försök med
sina pilar, för hvilket ändamål han gick i land på norra
sidan, där två ensamma myskoxar betade på fjällsluttningen.
Han kom dem emellertid ej tillräckligt nära. De båda
djuren voro rädda och flydde undan.

På södra sidan om fjorden iakttogs en kalf i sällskap
med några få djur, och ehuru terrängen var olämplig, ville
jag dock göra ett försök. Ett bra stycke på norra sidan om
djuren uppsattes alltså näten. Vid öfre ändan af dessa
posterades Kjell, och vid den nedre stannade jag. Om alla
djuren nu som vanligt komme i tät trupp mot näten, var det
min plan att skjuta ned ett par af dem för att så mycket
lättare kunna fånga de öfriga och framför allt kalfven.
Sedan allt var ordnadt, sändes sexton män under Levins
ledning för att drifva fram djuren. Levin var försedd med
sina förgiftade pilar och ämnade samtidigt försöka dessa.

Dold bakom en sten satt jag där länge på en kulle vid
näten. En större, med stora stenar täckt höjd skymde
utsikten för mig, så att jag ej kunde se vare sig drefvet eller
myskoxarne. En lemmel kom fram ur ett hål, och jag hade
just fångat den lille gynnaren, då jag plötsligt hörde ett skott
och snart åter ännu ett. Så var det tyst en lång stund, men
plötsligt hördes åter ett skott, och i detsamma såg jag en
stor myskoxtjur komma gående emot mig. Vid hans sida
sprang kalfven fram och åter. Samtidigt syntes 
fångstmännen uppträda på båda sidor om tjuren, och denne blef nu
utsatt för en fullständig korseld. Fångstmännen sprungo
alldeles inpå honom och sköto den ena kulan efter den
andra i hans sidor, men det syntes ej bekomma honom det
minsta. Och dock måste tjuren skjutas ned, för att vi med
säkerhet skulle kunna fånga kalfven. Till utseendet helt
lugn, kom tjuren rakt på mig, under det att kalfven sprang
än på ena och än på andra sidan om honom, ja, en gång
till och med blef tagen på tjurens horn och kastad högt i
luften. Fångstmännen sköto fortfarande, och kulorna hveno
obehagligt nära mig. Slutligen var föremålet för den vilda
jakten alldeles inpå mig, men som jag fruktade, att min
kula kunde skena, såsom det en gång förr hade händt, och
möjligen träffa endera kalfven eller någon af dem, som
förföljde djuren, vågade jag ej skjuta på oxens hufvud, hvilket
varit så mycket farligare, som han ej ett ögonblick höll det
stilla. Jag gaf honom därför en trekvartsmantlad kula
framför vänstra bogen, och därvid föll han och tumlade som en
säck utför en tio meter hög, brant sluttning. Väl
nedkommen gick han dock genast upp igen och började gå undan.
Jag sprang då fram, tätt öfver honom, och sköt två kulor
i hans rygg mellan bogbladen, men detta bekom honom,
som det tycktes, ej det ringaste. Han gick i näten och ref
ned dessa ett långt stycke samt fastnade; men som han ej
kommit in i dem med någon fart, gick han endast baklänges
och kom så åter loss. Då gaf jag honom ännu en kula,
nu framför hans högra bog, i riktning mot hjärtat, samt på
blott ett par meters håll, men det oaktadt kunde man ej
märka, att han blifvit träffad. Han sprang i sjön och gaf
sig af simmande utåt fjorden, och kalfven följde honom.
Snart vände han dock åter och sam mot land, och när han
steg upp på stranden, hade jag sprungit honom till mötes
samt sköt en kula midt i pannan på honom. För denna
föll han ändtligen död.

När tjuren föll, sprang kalfven upp på hans rygg, men
när vi i detsamma sökte omringa honom med näten, gaf
han sig åter i sjön. Mina hurtiga män kastade sig då i
vattnet och fångade där det förskrämda djuret. Sedan
kalfven därefter blifvit uppburen på stranden, kastade sig fyra
starka män öfver honom, tre höllo i benen och en om
halsen, och dock sparkade han sig lös två gånger. Slutligen
blefvo dock hans ben sammanbundna och han var vårt säkra
byte.

Händelsen med den seglifvade tjuren var pinsam, ehuru
blott några få minuter förgingo från det han först blef
påskjuten, tills han dog. Jag här aldrig sett något liknande.
Redan när jag började skjuta på detta djur, var det
träffadt af väl ett dussin af fångstmännens grofva kulor. Att
det ej föll för mina första skott, är så mycket
egendomligare, som — med ett par undantag — alla de
myskoxar, Kjell och jag förut skjutit på, hade fallit döda för
första skottet. Det enda, som i någon mån ger förklaring,
är, att man på så ytterst nära håll lätt skjuter öfver det
mycket lågt liggande hjärtat. På längre håll tänker man sig
mer för och sätter kulan på det ställe, där den dödar
fortast. En annan möjlig förklaring kan ligga därj, att de
trekvartsmantlade kulorna, afskjutna på så nära håll, kunna
ha exploderat i djurets grofva muskler och ej gått in i de
ädlare delarna. Detta har ofta händt mig med vanliga
expresskulor, särskildt på djur med mycket späck. Jag fick
emellertid nu ej tid att undersöka, hvilken verkan kulorna hade
haft i myskoxens inre.

Den fångade kalfven fördes ombord. Det var en
kokalf och till en början lika ondsint som Hjalmar. Med 
förkortning af min hustrus namn Charlotte kallade jag henne
<i>Lotta</i>.

Hjalmar var redan tam som en hund. Han följde efter
oss öfver hela däcket och trifdes bäst i köket, där han stod
och hängde i en hetta så stark, att jag endast med svårighet
kunde fördraga den. Redan följande dag — den 23 augusti
— på morgonen var äfven Lotta så tam, att hon åt ur våra
händer. Hon knuffade Hjalmar till en början, men de blefvo
fort oskiljaktiga vänner.

<img>MYSKOXKALFVARNE HJALMAR OCH LOTTA.</img>

På morgonen gingo doktorn och Kjell i land för att
ännu en gång pröfva de döfvande pilarna. Försöket
misslyckades äfven nu, men ett bra fotografi togs på nära håll
af en ovanligt stor tjur.

Längre ut gingo många djur, och när Levin och Kjell
kommit åter, sattes kurs på den plats, där jag hade väntat
mig det bästa resultatet af våra fångstförsök.

Det började blåsa nordlig storm, men då vi hade lä,
där vi skulle gå i land på norra sidan, hoppades jag, att
stormen ej skulle hindra oss. Stormen ökades emellertid
allt mer, och när vi voro midt för det efterlängtade
stället, kom en orkan så häftig, att kaptenen ej vågade stanna
i Myskoxfjorden af fruktan att drifva på land. Frithjof kunde
ej med maskinens hjälp allena gå upp i vinden, utan vi
måste hissa segel för att komma ut i den breda
Nordfjorden. Därifrån förde oss vinden genom Frans Josefs fjord
ut mot öppna hafvet.

När vi gingo förbi den plats, där jag hade tänkt att
uppehålla mig ett par dagar, såg jag därstädes tjugotvå
myskoxar i skilda hjordar och däribland tre kalfvar. En del af
dessa djur uppehöllo sig på fjällsluttningen nära sjön, och
lokalen var så lämplig för fångst, att allesammans troligen
kunnat instängas och tvingas i sjön eller i gropar. Det
föreföll mig därför mycket motigt, att vi ej skulle kunna stanna,
men jag lugnade mig vid den tanken, att stormen väl snart
skulle gå öfver, och då var det jag, som skulle in i fjorden igen.

När vi kommo ut i Nordfjorden, blåste det så, att jag
aldrig förr hade sett något liknande, ehuru jag varit med
om många stormar. Himlen var alldeles klar, och dock yrde
vattnet upp af stormen så, att fjordens yta tedde sig som en
slätt i yrväder. Ja, vattnet rök, så att vi stundtals ej sågo
land, ehuru vi voro ganska nära de höga fjällen, och det
yrde öfver hela riggen på fartyget. Vi kunde ej föra något
segel, och maskinen var stoppad. För bara riggen drefvo vi
med god fart ut ur fjorden. Väl utkomna i hafvet styrde
vi upp i lä om Kap Franklin, där vi på aftonen förankrade.

Den 24 augusti randades med strålande solsken, och
jag tyckte på morgonen, att vi med så godt väder gärna
kunde genast återvända in i fjorden; men då jag uttalade
denna min mening till kapten Kjeldsen, pekade han bort mot
den stora fjordens mynning, och när jag vände min blick
åt det hållet, såg jag, att vattnet fortfarande rök. Stormen
fortfor sålunda inne i fjorden, och det var ej att tänka på
någon färd dit in.

<img>MYSKOXTJUR.</img>

Jag gick med ett par af mina kamrater i land vid Kap
Franklin. Vi gjorde en lång tur upp öfver det lågland, som
här utbreder sig mellan fjällen och hafvet. Några myskoxar
sågos på afstånd, fjällabbar flögo af och an, och upp under
fjället träffade vi en kull ripor, hvilka alla blefvo fällda.
Dessa ripor hade redan börjat anlägga vinterdräkten, och
de voro så föga skygga, att jag höll på att fånga en af dem
med blotta handen.

Upp under fjället, där branterna utestängde den bistra
nordanvinden och där solen uppvärmde dalgångarna, var
det ännu sommar. Där växte vide och dvärgbjörk ymnigt,
och där flög ännu en och annan utsliten fjäril. Nere på
slätten åter, där vinden strök fram utan hinder, voro
vattenpussarna täckta med is, höstens sista plantor böjde sina
vissnade blommor mot jorden och fjällvallmons fröhus stodo
nakna och darrade för vinden. Allt tydde på, att detta kalla
lands förfärliga vinter var i annalkande.

Vid middagstiden återkommo vi ombord, och jag höll
råd med kaptenen om hvad vi borde göra. Han var alltid
rädd för att kolen skulle taga slut och sade, att vi ej kunde
segla, förrän vi åter tagit in barlast. Då det var omöjligt att
få sådan, där vi nu lågo, föreslog han, att vi ännu en gång
skulle gå till Mackenziebukten för att taga barlast och där
afvakta stormens slut. Då jag insåg risken af att gå utan
barlast, biföll jag detta hans förslag, och sålunda afseglade
vi ännu en gång till den gamla välkända viken.

I mynningen af denna företogs en lyckad trawlning. Vi
erhöllo åtskilliga fiskar (bl. a. Lycodes), ett par olika arter
bläckfiskar, talrika musslor, kräftdjur, maskar, tagghudingar
o. s. v. På här erhållna stora liljestjärnor (Antedon
Eschrichtii) funnos talrika exemplar af en egendomlig parasit
(Myzostomum gigas).

Efter trawlningen ankrade vi sent på aftonen åter
innanför Tärnholmen.

Den 25 augusti börjades arbetet med barlastens
intagande tidigt på morgonen. Nästan hela besättningen var
sysselsatt med att från Tärnön lasta sten i fångstbåtarna och
föra den ombord. Sedan skulle äfven vatten intagas från en
bäck, och vi hade sålunda god tid att företaga en utfärd
inåt land.

Efter frukosten rodde jag alltså i sällskap med mina
kamrater i land. På stranden stodo två färska vargspår.
En stor och en mindre varg hade där tassat fram kort före
vår ankomst. Det var troligen samma vargar, efter hvilka
jag sett spåren vid det inre af Myskoxfjorden. Förra natten
hade äfven vargtjut hörts uppifrån fjällen.

Här var sig ej mera likt nu på detta härliga land.
Vintern nalkades med stormsteg. Vattenpussarna voro isbelagda,
växternas blad föllo af, blomstren hade dött bort, och
fåglarne, som vid vårt förra besök varit så talrika på låglandet,
voro nu försvunna eller ock församlade i flockar på
stranden, färdiga att draga af till sydligare nejder. Af de vadare,
som förra gången varit så allmänna, funnos nu endast
ungfåglar kvar. De gamla hade redan flyttat. Unga sandlöpare,
roskarlar, strandpipare och kärrsnäppor funnos i flockar på
den sandiga stranden, och i några skott fälldes så många,
att vi fingo en middag af dessa små läckra fåglar.

In på det stora låglandet, dit jag vandrade i Levins och
Kjells sällskap, upptäckte vi en stor flock vildgäss. Vi lade
oss i försåt för dessa, och en man sändes på en omväg att
skrämma upp dem. Detta lyckades, så att flocken flög förbi
mig inom skotthåll, och jag fällde en gås. När denna, som
var en ung fågel, föll till marken, kastade sig en gammal
gås ned ur flocken och satte sig bredvid den nedskjutna.
Jag låg till en början stilla och såg med rörelse, huru denna
gås gick fram till sin fallne unge och betraktade honom.
Först när jag reste mig och kom gående emot dem, lyfte
hon och flög, högt klagande, bort efter sina kamrater.

När vi vid 4-tiden på e. m. återkommo ombord, var
barlast i tillräcklig mängd intagen, och äfven vatten hade
förts ombord. Kaptenen ansåg, att tiden var inne att lämna
Grönland, och ville nödvändigt gå till sjös. Jag hade aldrig
ett ögonblick tänkt på att så tidigt behöfva lämna landet
och ville ännu en gång segla in i Myskoxfjorden; men då
kaptenen förklarade sig icke kunna villfara denna min
önskan, med mindre jag åtoge mig ansvaret för fartyget och
folkets lif, nödgades jag, ehuru med svidande hjärta, gifva
vika. Allt var klart ombord, och så snart saken var afgjord,
gafs genast befallning att lyfta ankaret. Klockan 5 på e. m.
gled Frithjof ut ur Mackenziebukten.

Isen hade nu i oöfverskådliga flak drifvit mot land, och
det var först vid midnatt, vi efter många krokar lyckades
tränga oss ut genom det närmaste isbandet. Det märktes
alltför tydligt, att vintern här uppe redan var kommen. Det
var full skymning en stund vid midnattstid, och en stjärna,
den enda vi sett under vår färd, tindrade på den mörka
himlen. Hafvet var täckt af nybildad is, genom hvilken
Frithjof nu fick bryta sin väg mot hemmet.

Jag gick till sängs en stund men kunde ej sofva. Mina
tankar voro ännu kvar på Grönland. Jag hade hoppats att
ännu under en veckas tid få stanna där — och hade drömt
om rika skördar. För egen del hade jag just ingenting emot
att stanna där till och med öfver vintern, ty en öfvervintring
skulle ha inbringat rika skördar och gifvit tillfälle till
mången jakt på björn och varg. Men plikten måste gå
framför allt. Alltså mot hemmet!
</chapter>
<chapter name="Elfte kapitlet - Hemfärden.">
<h1>ELFTE KAPITLET.</h1>

<h2>HEMFÄRDEN.</h2>

Den 26 augusti kom jag tidigt på morgonen
upp på däck. Vi voro inne i tät is, och
Frithjof törnade än med den ena än med
den andra bogen mot väldiga isblock. Det var med
vemodiga känslor jag blickade bort mot det allt mer försvinnande
grönländska landet, hvilket nu som en mörk, blånande
strimma höjde sig öfver det isuppfyllda hafvet. Det är dock
ett härligt land, där naturen i all sin storslagenhet ännu är
oberörd af människohand. Där här forskaren fält framför
sig, som ännu ej äro trampade af civiliserade människors
fötter, och där vet han ej hvad han kan finna.

Jag ångrade dock icke, att jag låtit kaptenen få råda. Vi
hade hela natten måst bryta oss ut genom nybildad is,
hvilken på sina ställen var öfver tre tum tjock. Det var sålunda
klart, att tiden för hemfärd var inne. Vi hade kanske redan
efter ett par dagar ej mer kunnat komma ut på öppet
vatten. Kjeldsen, den bepröfvade mannen, hade sett klarare
än jag, och jag gaf honom rätt, huru gärna jag än velat
stanna.


Vinden blåste hårdt från söder, och luften var kall.
Djurlifvet var fattigt. Här och där syntes ett björnspår på
de snöbetäckta isflaken, mellan hvilka en säls runda hufvud
emellanåt stack upp ur hafvet. Af fåglar sågos endast
ismåsar, hvilkas fläckiga ungar nu tämligen talrikt flögo
omkring öfver isen.

Mot aftonen glesnade isen, och de stora flaken blefvo
sällsyntare. Under natten ångade vi fram nästan utan hinder
af is.

På morgonen den 27 aug. lodade vi och funno djupet
vara 2,000 meter på Long. 14° 49' V., Lat. 72° 42' N. Som
isen var mycket gles, ansågo vi oss oaktadt det stora djupet
kunna företaga en trawlning. För säkerhets skull använde vi
emellertid nu ej den Petersenska trawlen, utan en något
mera lätthandterlig af annan modell. Emellertid krånglade
äfven denna något litet vid första försöket. Fångsten blef
dock ganska god och visade, att vi kommit på en lokal
med en rik och intressant bottenfauna. På grund häraf
upprepades trawlningen, och nu gick allt efter önskan. Vårt
utbyte af dessa båda trawlningar var utomordentligt
värdefullt. Arterna voro icke tillnärmelsevis så många som vid
en del föregående tillfällen (t. ex. den 30 juli), men flere af
dem hörde till de största sällsyntheter; vissa voro t. o. m.
förut okända. Några arter erhöllos massvis, så t. ex.
Pourtalesia, en djuphafssjöborre, i omkring 100 exemplar och
Elpidia, en sjökorf, i mer än 1,000. Äfven en skaftad
liljestjärna (Bathycrinus) var här rätt allmän, men blott ett enda
oskadadt exemplar erhölls af denna sällsynta art. Ett par
andra sjökorfvar träffades mera sparsamt, såsom den
genomskinliga Kolga hyalina och en ny, i systematiskt afseende
intressant Myriotrochus-art. Inuti ett exemplar af den
sistnämnda upptäcktes vid senare företagen undersökning ett par

exemplar af en högst egendomlig snäcka (Endoeolax), som i
samband med parasitiskt lefnadssätt blifvit i så hög grad
ombildad, att man svårligen skulle kunnat gissa sig till dess
verkliga natur, om den icke innehölle små ungar, som likna
dem af andra snäckor och liksom dessa ha ett litet
spiralvridet skal. Af denna egendomliga djurgrupp voro förut blott
ett par former kända. Äfven af andra djurklasser fingo vi
åtskilligt af intresse. Här må ytterligare blott nämnas något om
fiskarne. Af sådana erhöllo vi representanter för det i
systematiskt afseende ytterst svårutredda släktet Lycodes, vidare
Rhodichtys regina och Paraliparis bathybii, hvilka båda förut
voro kända blott i ett fåtal exemplar och icke funnos i något
svenskt museum. Af den vackert röda Rhodichtys fingo vi
ett par exemplar, det största 30 cm. långt, af den helt svarta
Paraliparis bathybii däremot blott ett enda. Där vi nu
trawlat, utgjordes bottnen af löst mudder, till stor del bestående
af foraminiferskal,

<img>RHODIGHTYS REGINA. 1/2 af naturlig storlek.
(Efter R. Collett, något förändradt).</img>

Medan trawlen var ute, rodde Kjell och jag ut på jakt
och fällde bland annat nitton vackra ismåsar, hvaraf flere
ungfåglar voro särdeles välkomna, då de buro en intressant
ungdräkt. Dessa unga fåglar äro nämligen rent hvita med
mörka fläckar på ryggen och vingarna. De nu erhållna,
som voro af ungefär samma ålder, utvisade, att dessa fläckar
variera i hög grad både till storlek och antal.

Under natten forcerade vi stora fält af nybildad, klen
is. Polarisen var gles och hindrade ej mycket framfarten.

På morgonen den 28:de augusti var det kallt och blåsigt.
Hela riggen på fartyget var som glacerad af is, och när denna
fram på dagen började smälta, föllo isbitarna som
hagelskurar ned öfver däcket.

Vi trawlade på omkring 2,000 meters djup (Long. 13°
50' V. Lat. 72° 23' N.), och det märktes snart, att vi här
hade en helt annan botten än vid senaste trawlningen.
Ackumulatorn visade oss, att stållinans spänning ökades i en
oroväckande grad. Det var dock inga tvära ryckningar, alltså
ej stenbotten. Tydligen hade vi nu, liksom en gång långt
in i Myskoxfjorden, råkat ut för seg lera. Mycket snart satt
också trawlen ohjälpligt fast i leran. Det var, liksom dagen
förut, en trawl af äldre modell, och detta var vår olycka,
ty sådana trawlar skära sig djupare ned i bottnen än den
Petersenska. Vi kunde nu ej komma från stället, och det
återstod oss följaktligen intet annat än att söka få upp
trawlen. Maskinen stoppades alltså, och med vinschens tillhjälp
började stållinan halas in. Härvid drogs fartyget så
småningom tillbaka till den plats, där trawlen fastnat, men där
återstod det värsta, nämligen att få denna loss från bottnen.
Tyngden var så stor, att vinschen stannade. Slutligen kom
den dock åter i gång, trawlen blef tydligen fri från bottnen
och linans inhalning kunde fortsättas. Tyngden var
emellertid så kolossal, att ackumulatorn var sträckt till sin hela
längd, hvilket den aldrig förut varit. Detta angaf en
belastning af minst 1,700 kg. Vi fruktade ock hvarje ögonblick,
att stållinan skulle springa af. Den höll dock lyckligtvis.
Upphalningen tog en rundlig tid, men hur det var, hade vi

dock slutligen nöjet att se den efterlängtade säcken höja sig
mot ytan. Han var, som vi väntat, full af seg lera.

När vi väl hade trawlen uppe vid fartygets sida, vågade
vi dock ej utan vidare lyfta honom upp på däck, af fruktan
att stållinan eller nätet skulle brista. Öfvertygade, som vi
voro, att trawlen utom leran innehölle mycket af värde,
företogo vi emellertid åtskilliga anstalter för att få upp den, och
detta lyckades också, sedan flere linor hade blifvit slagna
under säcken. En tämligen stor fisk, en mörkfläckig
Lycodes, som låg öfverst i trawlen, hade förut fiskats upp med
en håf. Slutligen hade vi hela lermassan uppe på däcket,
och många baljor fylldes med den sega smörjan; men våra
förhoppningar om att däri finna något större antal djur blefvo
gäckade. Blåfrusna af köld stodo zoologerna till sent på
natten och sållade den ovanligt svårhandterliga leran utan
att finna stort annat än en mängd svampar och ett fåtal
kräftdjur.

*

När nu vintern tvingade mig att lämna Grönland tidigare
än jag önskat, var min förhoppning, att vi på hemfärden
skulle kunna landa på Jan Mayen, där jag bland annat gärna
ville undersöka, hur långt stormfåglarnes ungar vid denna
tid hunnit i utveckling. Dessa växa nämligen så ytterst
långsamt, att de först sent på hösten gifva sig ut på hafvet, och
då de klippöar, på hvilka stormfågeln häckar, i regel äro
svårtillgängliga denna årstid, har det ej gifvits mig något
tillfälle att studera de unga stormfåglarne, hvilka troligen
matas af föräldrarne långt efter det de blifvit fullväxta.
Äfven en del andra af fågelbergens bebyggare vore af intresse
att studera denna årstid, och då således ett arbetsfält för
mig låg öppet på Jan Mayen, sattes kurs på denna ö.


Under trawlningsarbetena hade Kjell varit ute i båt och
skjutit en hel del nyligen utflugna ungar af alkekungen.
Dessa voro af mycket stort intresse, därför att de buro en
dräkt, som ännu ej var känd. Ungfågeln af denna art är
nämligen mig veterligen aldrig beskrifven i annan dräkt än
den, som anlägges senare på hösten och som liknar de äldre
fåglarnes vinterdräkt. De nu gjorda fynden gåfvo vid
handen, att ungarne i sin första fjäderdräkt mest likna de gamla
i deras sommardräkt. Denna sin förstå fjäderklädnad bära
de dock endast en kort tid, hvarefter de anlägga en mera
hvitaktig vinterdräkt. Senare under färden gjorda fynd
konstaterade äfven riktigheten häraf. De nyligen utflugna ungarne
anträffades inne bland isen, där de förekommo i små, täta
flockar. De gifva sig således af på långfärd uppåt det
isfyllda hafvet, så snart de äro flygfärdiga, och då deras
matstrupar voro fulla af märlkräftor, är det antagligen detta
lilla kräftdjur, hvilket tjänar som föda åt så många djur,
som lockar de små fåglarne ut på den långa färden.

Under natten till den 29 augusti hörde jag oupphörligt,
att fartyget skar sig fram genom nybildad is, och på
morgonen berättade kapten Kjeldsen, att vi på natten gått genom
nyis af ända till tre och en half tums tjocklek. Det var
således tur, att vi hade ett fartyg med så pass kraftig
maskin som Frithjofs, enär det annars möjligen kunnat hända,
att vi blifvit sittande i isen. För min del tror jag dock ej,
att man behöfver frukta denna is så pass långt ut i hafvet.
Den bör sannolikt snart brytas upp af ström och vind samt
af den kringdrifvande polarisen.

Vädret var kallt, vinden hård, och hela fartygets rigg
var klädd i is och rim. Under dagens lopp haglade
ständigt isbitar ned öfver däcket. Isen låg fortfarande tät och
utbredd i stora flak, och Frithjof knuffade sig fram mellan

isblocken samt törnade ofta emot dessa, så att hela fartyget
skälfde. För hvarje sådan törn kom en skur af isbitar
nedhaglande från riggen, På förmiddagen började dyning
märkas, och denna tilltog mer och mer. Det var Kjells
födelsedag, hvarför middagen var festligare än vanligt, och medan
vi ännu sutto vid bordet, började fartyget att kränga för en
rätt hög sjögång. Vi voro följaktligen nu ute ur polarisen.
Äfven denna viktiga händelse inträffade således på en af
deltagarnes födelsedag.

När jag efter middagen kom upp på däck, hade molnen
i sydost skingrat sig, och Jan Mayen med sitt höga
Beerenberg låg klart framför oss. Mot aftonen voro vi under land
men sökte förgäfves närma oss detta. Sjön gick så våldsam
för nordlig vind, att kaptenen och jag voro ense om det
omöjliga uti att söka landa. Jag beslöt därför att segla
omkring ön för att möjligen komma i land på södra sidan,
och för detta ändamål styrdes färden utmed landet öster ut.
Utanför Jan Mayens nordostpynt kommo vi in i ett helt
smalt men tätt packadt isbälte, i hvilket fartyget för en kort
stund fastnade. Detta var den sista is vi voro ute för. Snart
hade vi dock trängt oss igenom, och utanför detta isbälte
mötte oss oceanens väldiga vågor. Vinden tilltog mer och
mer, det tjöt i tackel och tåg, fartyget krängde, och sjöarna
rullade så höga, att kaptenen förklarade det vara omöjligt
att landa på Jan Mayen, Alltså återstod endast att styra
färden ut öfver det skummande hafvet, mot hemlandet i
öster.

Jag tror, att nu som alltid på dylika färder, när hösten
kommer med stormar och köld, litet hvar af deltagarne
längtade hem. Åtminstone såg jag mer än ett anlete ljusna, när
jag gaf mitt samtycke till att hissa alla segel och styra kurs
mot Norge. Flinka som ekorrar klättrade »gutterne» upp i
<img>ISBÄLTET VID JAN  MAYEN DEN 29:E AUGUSTI.</img>
riggen, upp till stormastens rår, och snart utvecklade sig
det ena seglet efter det andra. Inom en kort stund voro
»alla klutar tillsatta», som sjömännen säga, och Frithjof flög
fram öfver de skummande böljorna.

På natten rådde hård storm och fartyget krängde så,
att jag måste hålla mig fast för att ej mila ur sängen. Allt
hvad löst fanns i vår lilla salong kom in till mig i hytten.
Först kom en marklåda och diverse böcker, efter dem ett
par stolar och många andra småsaker, som ej vidare
generade mig; men när slutligen den tunga järnkaminen kom
efter och hotade att krossa min säng, då måste jag upp och
binda, hvad som bindas kunde.

Den 31 augusti hade stormen ytterligare ökat, men
vinden hade dragit sig till nordväst och var således den bästa
vi kunde önska.

Ehuru det ej är behagligt på däck i ett sådant väder,
stod jag där stundtals och såg på de höga sjöarna, hvilka
ofta skummande höjde sig öfver fartygets akter, som hotade
de att rulla sig öfver oss. Hur det var, så nådde de dock
aldrig upp, och det var Frithjof, som stolt höjde sig på
sjöarnas ryggar.

Jag var mycket orolig för att våra dyrbara
myskoxkalfvar skulle lida af sjögången och kanske dö af sjösjuka. Vi
hade stängt in dem i det stora arbetsrummet på däck, bäddat
tjockt med hö på golfvet åt dem och lagt med hö stoppade
säckar kring väggarna. De tycktes emellertid ej lida af
sjösjuka. Ehuru de under krängningarna åkte hit och dit,
lågo de dock helt lugnt och åto af höet.

Det var med rätt egendomliga känslor jag under denna
hemresa iakttog förändringarna i temperatur och dager, allt
eftersom vi kommo längre mot söder. Vid Grönland var
det ännu ljust hela natten, ja, ett ljushaf låg dag och natt
utbredt öfver land och haf, och man andades lätt den
behagliga, kyliga luften, Under färden mot söder kändes luften
allt tyngre och varmare, och mörkret tilltog hastigt natt
efter natt.

Vi gjorde tack vare den starka förliga vinden en snabb
resa. Redan den 3:e september ångade vi i tidiga
morgonstunden in genom Trondhjemsfjorden och ankrade vid
Trondhjem kL 4 på morgonen. Vi hade således på fyra dygn
seglat öfver från Jan Mayen till Norges kust.

*

Nu återstod ett drygt arbete med inpackning af alla
samlingar. Tvenne jämvägsvagnar lastades med sådana och
annat gods. Myskoxkalfvarne, som mådde väl efter färden
öfver hafvet, inlogerades i en bur, och Sigge Pettersson reste
med dem till bestämmelseorten, konsul Broms' egendom vid
Boden.

Vi hade en enkel afskedsfest för våra präktiga kamrater,
kapten Kjeldsen och styrman Øien. Tiden var sedan snart
inne, då expeditionen skulle upplösas. Jag är säker på att
mina svenska kamrater med mig delade känslan af saknad
och tacksamhet, då vi skildes från den norska besättningen.
Hvad mig beträffar, så hade jag med vänskapens band fäst
mig vid dessa hurtiga sjömän, hvilka alla under
expeditionens gång uppfört sig på ett för dem så hedrande sätt, att
det för mig är ett nöje att här offentligen till dem uttala
min varmt kända tacksamhet.
</chapter>
<chapter name="Om expeditionens resultat.">
<h1>OM EXPEDITIONENS RESULTAT.</h1>

En riktig uppfattning af en vetenskaplig expeditions
resultat kan först vinnas, sedan alla samlingar och
iakttagelser blifvit vetenskapligt bearbetade. En
sådan bearbetning kräfver emellertid lång tid och
samverkan af talrika vetenskapsmän, specialister hvar och en
inom sitt begränsade område. Samlingarna från den
svenska zoologiska polarexpeditionen år 1900 befinna sig för
närvarande till stor del under sådan bearbetning, delvis
tillsammans med utbytet från andra svenska polarfärder. Som
frukt af denna bearbetning har man att vänta ett större
antal afhandlingar i olika vetenskapliga publikationer. Redan
nu föreligga i tryck några kortare meddelanden om vissa
djurgrupper, hvarjämte enskilda upplysningar lämnats
angående resultatet af en del andra gruppers bearbetning. På
grundval af dessa meddelanden och mina egna iakttagelser
under resan vill jag här gifva några korta antydningar om
expeditionens vetenskapliga resultat.

Rörande säldjurens lefnadsvanor hafva omfattande
undersökningar gjorts. Genom undersökning af maginnehållet har
kännedom vunnits om de olika arternas födoämnen. 
Klappmytsens periodiska vandringar in mot land, hvarom
uppgifter föreligga i den zoologiska litteraturen, befunnos icke
existera. Vid Kejsar Frans Josefs fjord gjordes iakttagelser
rörande myskoxens biologi. Den förut till lefnadssättet
fullständigt okända grönländska lemmeln blef noga studerad.
Då åtskilliga exemplar hemfördes lefvande, i fångenskap
anlade vinterdräkt och följande år fortplantade sig, blefvo äfven
vinterdräkten och djurets fortplantningssätt noga kända. I
själfva verket känna vi nu detta djurs biologi långt bättre
än de svenska lemmelarternas.

<img>TAMA GRÖNLANDSLEMLAR I SIN BUR.</img>

På Spetsbergen iakttogos tre för denna lokal nya
fågelarter. De häckande fåglarnes lif studerades noga, och det
visade sig, att dessa flögo ända till 200 kilometer ut öfver
polarhafvet för att hämta föda åt sina ungar. Alla på ännu
längre afstånd från land erhållna fåglar voro antingen
ungfåglar, som ännu ej fortplantade sig, eller äldre sterila
exemplar. I östra Grönland studerades fåglarnes flyttning,
hvarigenom jag erhöll värdefulla komplement till mina i andra
länder gjorda iakttagelser. I öfrigt gjordes talrika
omitologiska iakttagelser af intresse, hvilka jag har för afsikt att
offentliggöra å annat ställe, jämte mina iakttagelser rörande
de arktiska däggdjuren.

Af fiskar hemfördes en betydlig samling, som innehåller
flere slora sällsyntheter. Af det för de arktiska trakternas
fiskfauna utmärkande släktet Lycodes erhölls en rik fångst,
hvaribland — enligt den danske fiskkännaren d:r A. S.
Jensens åsikt — befinner sig en för vetenskapen ny art. De
hittills något närmare undersökta samlingarna af lägre
hafsdjur hafva visat sig innehålla ett icke ringa antal förut
okända arter, af hvilka en del erbjuda stort intresse för
vetenskapen. Några bland dessa hafva i det föregående
blifvit nämnda.

Genom serier af håfningar i vertikal riktning fastslogs,
att i norra Ishafvet ett rikt djurlif är rådande på alla djup,
från ytan till bottnen. Rörande de arktiska hafsdjurens
geografiska utbredning vunnos många nya upplysningar.
Faunan i det istäckta hafvet öster om Grönland har hittills
varit högst obetydligt känd. Denna lucka bör blifva tämligen
väl utfylld, när en gång de rika samlingar blifvit 
bearbetade, hvilka från dessa trakter hemförts af Nathorsts
expedition år 1899 och af den zoologiska expeditionen 1900.

För undersökning af bakteriers förekomst i de arktiska
djurens tarmkanal tog doktor Levin under resan icke mindre
än 1200 prof. De från ett så omfattande material erhållna
resultaten måste blifva af största betydelse vid utredningen
af den äfven ur zoologisk synpunkt intressanta frågan om
bakteriernas förekomst i tarmen hes de högre djuren och
deras betydelse för dessa djurs matsmältning. Galla af olika
sälar och af myskoxe tillvaratogs på begäran af professor
Hammarsten för att af denne kemiskt undersökas. Bland
de vid Mackenziebukten insamlade växterna funnos flere,
som ej förut voro kända från denna trakt af Grönland.

De hemförda samlingarna, som enligt konsul Broms'
bestämmelse fördelas mellan ett antal olika svenska museer,
utgöra för dessa en synnerligen värdefull tillökning. Af
arktiska däggdjur och fåglar har ingen annan expedition
hemfört en tillnärmelsevis så stor och vackert preparerad
samling. 226 däggdjur och 1,100 fåglar hade konserverats för
uppstoppning, af däggdjur bl. a. ett par exemplar af den
sällsynta grönlandsvargen och omkring 100 exemplar af den
intill år 1900 i blott några få exemplar kända grönländska
lemmeln.<footnote>År 1900 insamlades grönlandslemmeln i talrika exemplar äfven af
den danska, under Amdrups ledning stående expeditionen till östra Grönland.</footnote> Dessa samlingar hafva till största delen tillfallit
Uppsala och Lunds universiteters zoologiska museer samt
zoologiska riksmuseet i Stockholm, hvarjämte smärre
samlingar tilldelats sex andra svenska museer. Dessutom har,
hufvudsakligast med användande af samlingar från denna
expedition, i Biologiska museet i Stockholm upprättats en ny
afdelning med motiv från Mackenziebukten på östra 
Grönland och innehållande alla de däggdjur och fåglar, som af
expeditionen anträffades på denna lokal

Af däggdjur och fåglar togos äfven skelett och allehanda
anatomiska preparat, hvarjämte parasiter flitigt eftersöktes
och konserverades,

Samlingarna af fiskar och allehanda lägre djur finnas
ännu nästan odelade kvar i Uppsala. Allt efter det de blifva
bearbetade, skola emellertid äfven dessa delas mellan flere
muséer. De talrika dupletterna komma dock hufvudsakligen
att tillfalla Uppsala universitets zoologiska museum, för
hvilket de utgöra ett ytterst värdefullt bytesmaterial. Äfven dessa
samlingar hafva ådragit sig uppmärksamhet för det vackra
sätt, hvarpå de blifvit konserverade.

<img>FRÅN GRÖNLANDSAFDELNINGEN I BIOLOGISKA MUSÉET.</img>

Såsom af inledningen till denna reseskildring synes,
skulle under vistelsen vid Spetsbergen och Grönland andra
uppgifter intaga främsta platsen på programmet men den
rundligt tillmätta tiden för resan mellan dessa platser
hufvudsakligen ägnas åt insamlande af hafsdjur. Det blef
därför en svår missräkning, att på grund af de ogynnsamma
jsförhållandena blott några få trawlningar kunde företagas.
Emellertid erhölls vid Spetsbergen och framför allt vid
Grönland en så rik fångst af hafsdjur, att expeditionens
samlingar af sådana djur ändock torde äfven till kvantiteten
motsvara de anspråk, som man är berättigad ställa på en
uteslutande zoologisk expedition. Då antalet af trawlningar
och skrapningar af angifna skäl ej kunde bli större, än
det varit under en del andra svenska ishafsfärder, så måste
utan tvifvel det rikligare utbytet till väsentlig del bero på
begagnandet af andra fångstredskap, särskildt den Petersenska
trawlen. <footnote>Denna utmärkta trawl förtjänar att varmt rekommenderas, ehuru
den naturligtvis ej är något universalredskap, som skulle kunna göra andra
trawlar och skrapor onödiga. Sådana hafva ju i vissa fall afgjorda
företräden och begagnades äfven under denna expedition, om ock i mindre
utsläckning.</footnote>

De entomologiska arbetena ledo mera än någon annan
af expeditionens uppgifter af den ogynnsamma väderleken.
På Spetsbergen kunde för snö och is nästan intet uträttas,
och när vi kommo till Grönland, funno vi äfven där
insektslifvet fattigt. Härifrån hemfördes emellertid äfven en
entomologisk samling, som öfverlämnats till zoologiska riksmuseet
i Stockholm.

De båda lefvande myskoxkalfvarne, de första som införts
i Sverige, trifvas förträffligt i sitt nya hem nära Boden och
hafva där vuxit betydligt. Såväl dessa som de tre af
grosshandlare Liljewalch senare inköpta synas ej ha lidit det
minsta af förra sommarens ovanligt starka och ihållande

<img>MYSKOXKALFVARNE HJALMAR OCH LOTTA EFTER ETT ÅRS VISTELSE I SVERIGE.</img>

värme. Dessa erfarenheter gifva oss goda förhoppningar, att
man skall lyckas fullständigt acklimatisera myskoxen i Sverige.

Hvilken betydelse ett sådant djur som myskoxen skulle
kunna få för vårt land, därom kan man icke ännu bilda
sig ett säkert omdöme. Detta är mycket beroende på
graden af dess fruktsamhet. Om denna äfven i djurets
hemland skulle vara ringa, är det alls icke otroligt, att den kan
komma att stiga, när det öfverflyttats till trakter, där
tillgången på näring är rikligare och stammen genom lämplig
utgallring hindras att blifva för stor. Säkert är, att vår
halfös fjällvidder lika väl som det ogästvänliga nordöstra
Grönland böra kunna nära ett mycket stort antal sådana
djur, och detta utan något förfång för den redan befintliga
stammen af renar och nötkreatur, eftersom myskoxen till
stor del söker annan näring än dessa.

För våra nordligare provinser borde myskoxen kunna
bli en ackvisition af största ekonomiska betydelse. Köttet,
hudarna och icke minst ullen af detta djur hafva mycket
stort värde; äfven det långa, grofva, tagellika håret torde
kunna få användning. Hvad särskildt ullen angår, hvilken
under vintern växer fram mellan de grofva håren som en
tjock och tät fäll, har professor Nathorst från sakkunnigt
håll fått det utlåtandet, att den i finhet och mjukhet närmast
]iknar vicuñans och synes vara finare än kamelullen.

Huruvida det skulle löna sig att hålla myskoxen som
verkligt husdjur, må lämnas därhän. Skulle han däremot
kunna hållas i halftamt tillstånd som renen, så kunde man
fullt tillgodogöra sig hans förmåga att i fjällen året rundt
själf skaffa sig föda.

Att myskoxen i detta afseende har lätt för att reda sig,
framgår af hans talrikhet i de jämförelsevis med våra fjäll karga
trakterna kring Kejsar Frans Josefs fjord. På det tämligen
inskränkta område, vi besökte, sågo vi åtminstone ett par
hundra djur, och antalet endast i trakterna närmast kring
Myskoxfjorden var säkerligen långt större än så, alldenstund
djuren icke voro inskränkta till fjorddalen utan äfven
förekommo långt in i sidodalarna och på fjällplatåerna. På
sådana svårtillgängliga och från stranden aflägsna platser
undandraga sig dessa djur med lätthet människans förföljelse
under de få veckor af året, som denna kust kan besökas. Då
dessutom myskoxen är talrik ännu vid Grönlands nordspets
och utan tvifvel finnes längs hela den otillgängliga norra
delen af östra kusten (se Nathorsts framställning i Sv. 
Jägareförbundets Nya Tidskrift för år 1900), så torde denna
intressanta djurart på Grönland föra en mycket trygg tillvaro, för
såvidt den ej har någon farligare fiende än människan.

*
</chapter>

Frithjofs kurs i Norra ishafvet
år 1900.

(Kartan efter A.G. Nathorst)

<img></img>

Gen. Stab. Lit. Anst. Stockh.

