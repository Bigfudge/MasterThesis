<h1>Den
Svenska
Linjen</h1>

PER G. ANDREEN, ARVID FREDBORG, TORVALD T:SON HÖJER

TH. ÅKE LEISSNER, PER GUNNAR NORDIN, GUNNAR UNGER

<chapter name="Till Sveriges ungdom">

<h1>Till Sveriges ungdom</h1>

Icke på mer än ett sekel har vårt land befunnit sig i ett läge så farofyllt
som det nuvarande.

Den europeiska maktbalans, som var förutsättningen för dess en gång
idylliska tillvaro, har upphävts av våldsamma omstörtningar. Kringränt
av stormakter är det hotat till livet. På nytt liksom i sin historias
avgörande ögonblick är det hänvisat till sig självt och till sin gamla östra
rikshalva, utan annat att sätta sin lit till än vad som inom dess egna gränser
kan uppbådas av livsvilja och självhävdelsekraft.

Under den långa fredens tid har vårt folk, ostört av världens stormar,
träget arbetat på sin materiella förkovran och avstått från annat mål för
sin tillvaro än att med inre välstånd förena utrikespolitisk obemärkthet.
Det har lyckats i sitt uppsåt. Välståndet har kommit det till del, och
obemärkthetens politik har drivits med sådan framgång, att dess följd blivit
obetydligheten.

Men genom makten av omständigheter, som det avstått från rätten och
möjligheten att påverka, har detta folk nu dragits in i en världshistorisk
omvälvning, där obemärkthet gagnar föga och välstånd får sättas i
efterhand.

Vårt folk kommer att sättas på prov, som bli så mycket hårdare
därigenom, att det icke i tid förberett sig att möta dem. Blott om det består
dessa prov, blott om det visar sig mäktigt att spränga fjättrarna av
hundraårig politisk obetydlighet, i mycket självförvållad, blott då har det gjort sig
förtjänt av att leva vidare. Förgäves skall det dock söka ledning i dagens
modeläror. De föra alla vilse. I sitt eget förflutna, i sina stora traditioner
skall det finna sin linje, <i>den svenska linjen</i>.

Vi ha en historisk uppgift. Den är att vårda och bära vidare till
kommande släkten det nationella arv, som skapats under två årtusenden av
obruten svensk historia. Den är att med de övriga nordiska folken skapa
ett fritt och enat Norden, som bildar Västerlandets bålverk mot öster. Det
är denna uppgift, som en gång varit vår storhet. Vi må ha förgätit den.
Men den finnes där. Och om vi våga och försaka, liksom våra fäder vågat
och försakat, skola vi mäkta den och den skall bära oss.

I denna ödestimma är det den svenska ungdomens oavvisliga plikt att
taga sin del av det politiska ansvaret. Det kan ske oberoende av
inrepolitiska särmeningar. Men det måste ske, innan det blir för sent, och det
måste ske efter den svenska linjen.

Detta ha vi velat säga med denna skrift till våra jämnåriga och
kamrater över hela landet, till Sveriges ungdom.

Uppsala, Stockholm och Lund den 20 augusti 1940.

<i>Per G. Andreen Arvid Fredborg Torvald T:son Höjer
Th. Åke Leissner Per Gunnar Nordin
Gunnar Unger</i>
</chapter>
<chapter name="Återblick på Sveriges yttre politik">

<h2>Återblick på Sveriges yttre politik</h2>

<h3><i>Trygghetskänsla, passivitet och nedrustning</i></h3>
Vårt lands helt förändrade läge är endast skenbart en följd av den
explosionsartade utvecklingen under de senaste åren. De djupare orsakerna gå
tillbaka till det föregående världskrigets slut. Tack vare detta hade Sverige
vunnit avsevärda militärpolitiska fördelar och kommit i en oväntat
gynnsam situation. Av de bägge stormakterna i Östersjön hade Ryssland
pressats tillbaka från sina framskjutna positioner, tvingats uppge Finland och
randstatsbarriären och sett sitt kustområde begränsat till sandbankarna
bakom Kronstadt. Tyskland å sin sida var för avsevärd tid framåt splittrat
och försvagat och stod under segrarmakternas direkta tryck. Därmed hade
i själva verket för vårt land ett militärpolitiskt läge uppstått, som
påminde om stormaktstidens. Man måste dock räkna med att Rysslands och
Tysklands återgång till normal styrka var en tidsfråga, och att under sådana
omständigheter ett militärt starkt Sverige var en nödvändig förutsättning
för det gynnsamma lägets bevarande. Västmakternas möjligheter till
effektivt ingripande voro begränsade, och intet stöd kunde väntas för Finland
och de baltiska staterna från Tyskland, eftersom detta i början av
1920-talet sökte anknytning till Sovjetunionen. Endast Sverige återstod. Hur
det Sverige, som de riktade sina blickar på, var beskaffat, veta vi alla. Där
fanns föga tanke på att tillvarataga landets mest elementära intressen. Av
det nya läget drogo svenskarna tvärtom slutsatsen, att Sveriges
utrikespolitik mer än någonsin skulle vara att icke föra någon utrikespolitik. Vi
kröpo ihop bakom Finlands och Baltikums rygg och överläto åt dem att
försvara Sveriges intressen. Endast en man i ansvarig ställning vågade säga
ut, vad dessa krävde — utrikesminister Hederstierna. Men hans uttalande
1923 om nödvändigheten av ett svenskt-finskt försvarsförbund resulterade
endast i att han själv tvangs att avgå.

I stället för att begagna sig av de möjligheter situationen erbjöd och,
såsom Sveriges intresse krävde, sträva efter att i det längsta bevara det
uppkomna läget i Östersjön, avsade sig Svenge genom den ödesdigra
nedrustningen 1925 de militära maktmedel, som skulle ha kunnat trygga ett
avgörande inflytande åt oss i Nordeuropa.

Nedrustningen var det mest betecknande uttrycket för den passivitet och
bristande statsvilja, av den <i>småsvenska anda</i>, som sedan skulle komma att
prägla 1920- och 1930-talets svenska politik. Mot den främste
företrädaren för rikstanken, konungen, mot alla varnande röster från dem, som
sågo vårt läge i större perspektiv, påtogo sig 1925 års man utan betänkande
ansvaret för detta beslut.

Den verklighetsfrämmande tro på Nationernas Förbund, som varit en
av drivfjädrarna till 1925 års nedrustning, behärskade utrikespolitiskt vårt
land under det följande årtiondet. Riksförsvaret sjönk allt djupare i gitt
förfall, trots ett uppoffrande arbete av dess personal, och trots högerns
ihärdiga men otacksamma arbete för dess stärkande.

<h3><i>Ändrat läge - oförändrad politik</i></h3>
Nationalsocialismens seger i Tyskland betecknar en vändpunkt för svensk
politik, ehuru detta icke stod klart för de styrande. Därmed kunde detta
land inom kort beräknas återinträda i Östersjö-politiken, vilket i sin tur
påskyndade Rysslands återgång till sin tidigare aktiva politik. De
förutsättningar, på vilka det officiella Sverige byggt sin utrikespolitik, eller
rättare sin utrikespolitiska overksamhet, voro därmed borta. Det behövdes
ingen särskild klarsynthet för att inse, vilka följder detta måste få. Men så
skedde icke. Tvärtom utgör 1933 en bottenpunkt i samtida svensk politik,
eftersom man då t. o. m. ansåg sig berättigad att »av statsfinansiella skäl»
inställa vissa militära övningar.

Samtidigt började de direkta nackdelarna av de svenska politikernas helt
felaktiga inställning till utrikespolitiken att klart visa sig. Om ock många
yttringar av den nya regimen i Tyskland måste synas främmande och
motbjudande för svensk opinion, var därifrån ett långt steg till den kampanj,
som i socialdemokratisk och liberal press öppnades. Där överförde man
inrikespolitiska värderingar på utrikespolitiken och glömde reala svenska
intressen. Än mera anmärkningsvärt var, att i just de kretsar, som
lidelsefullt togo parti, icke en tanke uppkom, att det nya läget och även deras
eget ställningstagande borde medföra försvarspolitiska konsekvenser. Först
med NF:s alltmera uppenbara misslyckande kunde en begynnande
förändring spåras. Men ännu hösten 1935, då försvarskommissionen framlade
ett förslag, väsentligen utarbetat efter parlamentariska och icke efter
militära grunder, ansågo sig socialdemokraterna böra komma med ett underbud,
som innebar ytterligare nedrustning. Deras representanter i kommissionen
vågade t. o. m. ge skriftligt pà att de ansågo diktaturstaterna oförmögna
att föra krig.

Sedan ha förhållandena ändrats. Väl tog det ur landets synpunkt alldeles
för lång tid, innan försvarsfrågan upphörde att vara en inrikespolitisk
stridsfråga. Här skall dock med glädje konstateras, att så skedde. Men man
skulle ha önskat en klar bekännelse från dem, som stodo bakom
nedrustningen 1925, att de felat. Endast få ha haft det moraliska modet att öppet
medge detta, främst herr Fredrik Ström. Statsministern däremot har ansett
sig kunna förklara, att han för sin del icke ångrar sin medverkan 1925.
Om detta och om hans ord hösten 1939, »vår beredskap är god», skall
eftervärlden fälla sin dom.

<h3><i>Den tysk-ryska pakten och dess följder
för vårt land</i></h3>
Genom den tysk-ryska pakten i augusti 1939 bortföll tills vidare risken
för den sammanstötning i Östersjön, som vi tidigare varit tvungna att räkna
med. Men andra faror uppstodo. Efter den reglering av de tysk-ryska
intressena, som var Rysslands hårda villkor för uppgörelsen, var de baltiska
staternas öde beseglat. Än farligare för Sverige blev emellertid, att
Ryssland kunde räkna med en tysk neutralitet eller t. o. m. <i>välvillig neutralitet</i>
vid ett angrepp på Finland. På grund av denna omständighet jämte 1925 års
nedrustning ansåg sig Ryssland icke behöva befara ett svenskt
ingripande i öster. Den 30 november blev åter en ödesdag för Finland och för vårt
land. De tre och en halv månader, som följde, ha för Sverige betytt en
skakande inlevelse i nationella värden och i den ödesgemenskap, som sedan
ett årtusende förbinder oss med Finland.

Ett uttryck för den samling kring fosterlandet, som Rysslands angrepp
mot Finland skapade, var tillkomsten av samlingsregeringen den 13
december 1939. Jämförd med tidigare förhållanden var denna ett avgjort
framsteg, ehuru dess sammansättning främst bestämdes av parlamentariska
förhållanden och icke av sakliga behov.

Denna regerings förnämsta uppgift borde ha varit att till det yttersta
stödja Finland i dess kamp. Bindande bevis ha ej framlagts för att väpnad
hjälp på ett tidigt stadium och i större skala, vare sig med frivilliga eller
reguljära förband, skulle ha medfört Sveriges indragande i stormaktskriget.
Till dem, som belåtet hävda, att utvecklingen givit den officiella politiken
rätt, skall endast sägas — <i>än är Finland ej säkrat, än dess frihet ej tryggad</i>.

Vårt land har efter Moskvafreden upplevt händelser, som i nästan lika
hög grad skakat oss som individer och som folk. Danmarks besättande
betraktades väl i vida kretsar som möjligt. Men få hade räknat med att Norge
skulle indragas i kriget, och att främmande trupper skulle stå invid våra
gränser i väster från Narvik till Fredrikshald. Endast norska och svenska
försummelser på försvarets område ha gjort denna katastrof för Norden
möjlig. Det är med bitterhet, som detta måste fastslås.
</chapter>
<chapter name="Sveriges läge och dess krav på dagens svenskar">

<h2>Sveriges läge och dess krav på
dagens svenskar</h2>

<h3><i>En nationell förnyelse</i></h3>
Det gives få tillfällen i Sveriges historia, då vår frihet och vårt
tusenåriga rikes bestånd varit så hotade som nu. Tungt vilar ansvaret på den
nuvarande generationen. Vi få aldrig förgäta, att fosterlandet är en
genom tiderna fortlevande enhet, för vilken nuvarande släktled inför gångna
och kommande bära ansvaret. Vi måste med anspänning av alla krafter,
med offervilja och tro på vår framtid ge vårt land den yttre och inre styrka,
som är en oundgänglig förutsättning för vår fortsatta tillvaro som fri nation.
Vi få icke sky några ansträngningar, när det gäller att uppbåda rikets
andliga och materiella krafter. Vi måste genomföra den <i>nationella förnyelse</i>,
som vårt folk behöver — en förnyelse, som gör alla svenskar klart
medvetna om våra nationella värden och våra plikter som individer och folk
mot det fria land vi ärvt.

Väl ha vi under det sista året upplevt en samling kring fosterlandet. Men
fortfarande saknas alltför ofta pliktkänslan mot Riket och ett klart
medvetande om vad det innebär att vara svensk. Vi måste hänsynslöst pröva
oss själva. Det måste bli ett slut på det svenska vanetänkandet, på
trögheten och flatheten. Det måste bli ett slut på den blinda beundran för
makten och framgången, som alltför ofta utmärker svensk opinion. Det måste
bli ett slut på den slappa livsföringen. Endast det folk, som <i>vill</i> leva, har
utsikt att kunna genomgå det Ragnarök för det gamla Europa, som vi nu
bevittna.

<h3><i>En svensk kulturpolitik</i></h3>
Världshändelserna ha lärt oss att se med andra ögon på svensk kultur.
Det har blivit uppenbart för oss, vad det betyder, att svensk lag okränkt
råder i Sveriges land, och att vår andliga odling är och förbliver fri.

Denna insikt, som har sitt upphov i tillfälliga yttre omständigheter, måste
stärkas och fördjupas till en varaktig sinnesändring. <i>Tiden kräver ett
starkare svenskt nationalmedvetande</i>. Den nationella propaganda, som vuxit
fram kring försvarsberedskapen, måste intensifieras och taga alla
bildningsmedel i sin tjänst, särskilt press, film och radio.

De gamla kulturbärarna kyrka och skola ha emellertid fortfarande stor
betydelse för en svensk självhävdelse. På längre sikt måste denna alldeles
särskilt taga skolan i anspråk. Undervisningen vid alla läroanstalter, högre
och lägre, bör präglas av en nationell målsättning. Historie- och
litteraturundervisningen måste framför allt bli vägen till en rätt förståelse av vårt
kulturarv. Ungdomen måste göras förtrogen med den anda, som
kännetecknar den svenska stats- och samhällsbyggnaden, och som tagit sig
uttryck i vår yttre historia, vår klassiska litteratur, vetenskap och konst. Den
måste lära sig förstå, med vilken möda och med hur mycket blod det
svenska rättssamhället fogats samman och den svenska friheten grundmurats
och bevarats genom tiderna.

En aktiv kulturpolitik fordrar av oss, att vi trots beredskapens krav
hålla den kulturella standarden uppe. En viktig del av Sveriges andliga
styrka bevaras därmed.

<h3><i>Kamp mot upplösande krafter<</i>/h3>
Vi måste konsekvent bekämpa alla försök att undergräva det svenska
folkets livsvilja och moral och alla dem, som direkt eller indirekt gå
främmandes ärenden. Nu hämnar det sig, att man så länge låtit dem ostraffat
bedriva sin verksamhet. Redan med hänsyn till de utrikespolitiska
svårigheter, som kunna uppstå, kommer man ej ifrån kravet på en upplösning
av kommunistpartiet.

Lika givet är, att åtgärder böra vidtagas mot Sveriges nationalsocialister.
Även utanför deras led finnas element, som böra hållas under kontroll.
Dock måste varnas för att, såsom ofta sker, skära alla till höger om högern
stående över en kam. Mångas lojalitet är oantastlig, och det rör sig ofta
om personer, som hade en klart nationell åskådning under hela den tid, då
t. ex. de flesta av våra socialdemokrater förnekade de nationella värdena.

Det har genom de senaste månadernas händelser blivit klart, att man
ej behöver ha ytterligtgående politiska åsikter för att motverka svenska
intressen. Det kan räcka med en defaitistisk inställning. Mot
klenmodigheten måste en ständig kamp föras. <i>Alla företeelser, som äro ägnade att
försvaga den svenska livsviljan, måste bekämpas</i>. Hit höra tendenserna till
ett överdrivet hemlighetsmakeri i utrikespolitiska frågor. Hit hör i ännu
högre grad den »anpassningsvilja», som på sina håll visas, till exempel
när riksdagsman Vougt, som tidigare ville ställa oss under skyddet av
»Sovjets bajonetter», nu synes beredd att söka hägn under Tredje rikets. Ett
annat och farligare uttryck för skadliga tendenser är Aftonbladets politik,
som tycks gå ut på att undergräva vårt folks tillförsikt och motståndskraft
genom en försåtlig kritik av våra beredskapsåtgärder, förenad med
tvetydiga »realpolitiska» fingervisningar. I samma stil fast med grövre medel
och i genomskinligare syfte verkar herr Nils Flyg, som väl utnyttjat den
chans, den andliga mörkläggningen givit honom.

<h3><i>Effektivisering av det svenska samhället</i></h3>
Hand i hand med stärkandet av nationens livsvilja måste komma en
hänsynslös prövning av alla delar av det svenska statsmaskineriet. Det
gäller för oss att åstadkomma en <i>effektivisering</i>, som gör oss rustade för alla
påfrestningar, icke endast militärt och ekonomiskt utan även politiskt. Vi
måste företaga en personprövning från toppen och nedåt. Den svenska
demokratin har ringaktat sakkunskapen och hittills icke mäktat lösa
<i>kvalitetsproblemet</i>. Men läget är för farligt, för att man skall kunna ha plats
för förbrukade eller inkompetenta krafter i svenskt statsliv.
Personlighetens betydelse bör nu vara uppenbar för alla. Intet land kan i viktiga
uppdrag använda dem, som höra till undfallenhetsmännen eller på annat sätt
sakna de nödvändiga förutsättningarna för sin uppgift. Vårt lands svaghet
har varit bristen på <i>personligheter</i> i vårt politiska liv. Så mycket
angelägnare är det att utnyttja alla de krafter, som landet förfogar över.
Ofrånkomligt står därför kravet på en förstärkning av samlingsregeringen till en
verklig riksregering, som innesluter såväl politisk erfarenhet som djärv
beslutsamhet och förmåga till hårda tag.

Ej endast i själva riksledningen utan även i statsförvaltningen uppifrån
och nedåt måste personprövningen ha sin gång. Ovidkommande hänsyn få
ej längre göra sig gällande vid befordringar. Vi ha sett, hur liknande
förhållanden i utlandet spelat en ödesdiger roll. Vi måste bryta med de
hittillsvarande befordringsprinciperna för att få fram de <i>verkligt dugliga</i>. Ur
ledningen måste avlägsnas förbrukade krafter, som tolererats under
tidigare idylliska förhållanden men nu utgöra en alltför farlig belastning. Alla
tendenser till nepotism eller korruption måste bekämpas.

Nationell förnyelse och effektivisering av det svenska samhället äro
grundförutsättningar för vårt lands tillvaro som fri stat. Man har till övermått
framhållit, att vi äro ett litet folk, som icke kan sätta sig emot
händelsernas ström. Men man kan aldrig komma ifrån, att de första villkoren
för ett folks bestånd äro dess <i>livsvilja, sammanhållning</i> och <i>duglighet</i>, icke
dess storlek.
</chapter>
<chapter name="Svensk utrikespolitik">

<h2>Svensk utrikespolitik</h2>

<h3><i>Sveriges uppgift och utrikespolitiska mål</i></h3>
Grunden för svensk utrikespolitik måste enligt vår mening vara
medvetandet om Sveriges plats i det europeiska statssystemet och dess
historiska mission i norra Europa. Vårt handlande måste utgå ifrån, att vårt
land vänder sitt ansikte mot öster. Sverige har i århundraden utgjort
centralmakten på Europas norra flygel. Än i dag är detta vår främsta uppgift.

Men en nordisk maktgruppering Sverige—Finland—Norge, där vårt land
skulle utgöra den naturliga centralmakten, existerar icke i dag. Norge är
besatt av främmande trupper, Finland stympat och Sverige visserligen
orubbat kvar men starkt hotat. Det kan då synas djärvt att uppställa
andra mål än att bevara vår frihet. Men det är nödvändigt. Det
nuvarande läget är icke evigt.

<i>Det mål, som vårt land aldrig får släppa ur sikte, är ett fritt Norden,
där Sverige, Finland och Norge ingå en intim förening och handla
gemensamt utåt.</i> Därför måste vi, hur svår situationen än må bli, sträva efter
att stärka Finland och knyta det fastare till oss och återupprätta det fria
Norge.

Näst vår egen är Finlands frihet vårt främsta utrikespolitiska mål. För
var och en är det klart, att Sveriges frihet vore ett tomt sken den dag,
då en erövringslysten stormakt kunde basera sitt flyg och sin flotta
utefter hela östra kusten av Ålands hav och Bottniska viken, på få
flygminuters avstånd från vår huvudstad och våra viktigaste exportindustrier.
Så länge icke klart framgår, att den tysk-ryska överenskommelsen är
förenlig med ett fritt Finland, så länge måste därför alla svenskar känna den
livligaste oro.

<h3><i>Sverige och Tyskland<</i>/h3>
Det har talats och skrivits mycket om det förändrade förhållande, som
på grund av utvecklingen måste inträda mellan vårt land och Tyskland.
Och givetvis har läget blivit annorlunda.

Det rör sig emellertid snarast om utveckling av ett sedan gammalt intimt
förhållande. Banden mellan oss och Tyskland äro varken av i dag eller av
i går. Om ock enskilda svenska kretsar alltför livligt reagerat mot
företeelser i Tyskland, som äro oss främmande, har <i>Sverige som stat</i> icke
motverkat tyska intressen. Från tysk sida har också oförbehållsamt erkänts,
att Sverige tagit sin neutralitet på allvar, och att just detta varit ett starkt
tyskt intresse. Med god vilja från ömse håll bör problemet därför icke vara
svårt att lösa.

Men det måste redan från början bestämt fastslås, att en svensk
samverkan förutsätter samma reservationslösa respekterande av vår
suveränitet, som den tyska regeringen hittills förklarat sig beredd till. <i>Ingen
europeisk nyordning får antasta vår rörelsefrihet</i>. Den svenska rättsordningen
är uppbyggd på germansk grund och försvarad under många århundraden.
Den är för oss något heligt, som icke får rubbas. Dess försvar står över
alla andra hänsyn. En frihetskamp kan synas utsiktslös på kort sikt. Men
utan den är ingen återupprättelse tänkbar. Finlands folk har visat oss vägen.

Ett hot mot dessa för oss omistliga värden borde icke kunna ligga i
Tysklands intresse. Må vara, att man skulle kunna militärt besegra oss.
Men vad skulle man vinna genom att erövra Sverige? Ett blodigt krig, ett
förött land, ett folkhat för generationer, som skulle ställa german mot
german och försvaga motståndskraften mot den slaviska folkvågen, och
det svenska folkets frånvaro i det frivilliga samarbete, som på längre sikt
ensamt kan hålla ihop vår världsdel.

I stället framstår för oss en annan utveckling såsom naturligare och
riktigare ur båda folkens synpunkt. Vi svenskar äro nära befryndade med
Tysklands folk. Från det ha vi mottagit mycket av vad som nu ingår i
svensk kultur. Det ekonomiska utbytet med Tyskland har alltid varit
av stor betydelse för vårt folkhushåll. Ett ytterligare stärkande av dessa
gamla politiska, ekonomiska och kulturella band ligger i båda makternas
intresse.

Det fria Norden har mäktat skapa en egenartad kultur, som både
mottagit av den tyska och givit denna starka impulser. Endast ett fritt Norden
kan i fortsättningen säkra vår del av denna växelverkan.

När det gäller att befästa de tysk-svenska förbindelserna reser sig på
svensk sida ännu ett centralt problem — återupprättandet av Norden
såsom en självständig politisk enhet.

Hur långt den tysk-ryska uppgörelsen om intressenas avgränsning
sträcker sig, vet ingen. Men varje svensk ställer sig frågan, hur den berör
Finland. Varje hot mot Finland är ett hot mot vår egen tillvaro som fri stat.
<i>Vi ha rätt att vänta, att från tysk sida inga hinder läggas i vägen för ett
intimt samarbete mellan Finland och Sverige såsom stommen till ett nytt
Norden.</i>

Svårare ställer sig det norska problemet. Norges befrielse och politiska
och militära restauration är en livssak för oss. En tysk utrymning är
emellertid svårligen tänkbar, så länge det nuvarande kriget pågår och i varje
fall icke utan betryggande garantier för den ockuperande makten. Men
kanske har Sverige särskilda möjligheter att befordra en för bägge parter
godtagbar lösning. Vi måste i varje fall sätta in alla krafter på uppgiften.

Även Danmark bildar sedan urminnes tid en del av Nordens geografiska,
historiska och kulturella enhet. Om detta även i framtiden skall bli fallet,
hänger ytterst på det danska folket självt.

För Sveriges egen säkerhet skulle Själland, Nordjylland och Bornholm
i en stormakts besittning utgöra en ständig fara. För svensk utrikespolitik
måste det därför alltid vara en väsentlig uppgift att bidraga till att
Danmarks integritet bevaras.

Man kan fråga sig, om det tjänar något till att i nuvarande läge göra
så vittgående planer gällande. Men så måste ske. Östersjön och Norden är
Sveriges »livsrum». Våra intressen där vila på så naturliga grunder, att vi
med skäl kunna räkna på att de förr eller senare måste komma till sin rätt.
Den nuvarande situationen må vara ogynnsam. Men skola vi komma
igenom den och behålla Sverige fritt — då fordras, att vi ha ett
självständigt program på längre sikt att hålla fast vid och icke endast hoppet att
få existera vidare i dag och i morgon. Då fordras, att den svenska
statsledningen sätter in hela sin kraft på detta program.

<h3><i>Sverige och Ryssland</i></h3>
Enklare skulle till synes vårt förhållande till Sovjetunionen kunna vara.
Mellan oss stå politiskt blott Finland och estlandssvenskarnas problem.
Om Ryssland har för avsikt att respektera sina åtaganden i Moskva-freden
och går med på en evakuering av de 7.500 svenskarna i Estland, detta
levande minne av svenska insatser i österled, som det för oss är en
hedersplikt att icke svika, finnas inga politiska frågor, som skulle kunna
medföra någon intressekollision. Ekonomiskt finnas tvärtom stora möjligheter
till utvidgning av förbindelserna. Med våra kvalitetsvaror och vår tekniska
expertis kunna vi göra det stora Ryssland betydande tjänster och i
gengäld därifrån erhålla råvaror av olika slag. Någon anledning att blanda in
ideologiska motsättningar i detta finnes icke.

Helt annat blir förhållandet, om Sovjetunionen icke har för avsikt att
respektera Moskva-freden. Då stöter det på vår historiska uppgift som
väktaren i norr och sätter vår egen säkerhet i fara. <i>Ett fritt Finland är
prövostenen. Accepterar man detta, finnes ingen anledning till konflikt.
Accepterar man det icke — då finner man oss på den andra sidan.</i>

<h3><i>Sverige och England</i></h3>
Ekonomiskt och politiskt är det av största vikt för vårt folk, att de goda
förbindelser, som sedan århundraden bestått mellan oss och England,
alltjämt bevaras. Visserligen äro de direkta kommunikationerna mellan de
båda länderna för tillfället avbrutna, men det skulle vara kortsynt att ett
ögonblick förneka betydelsen för oss av förbindelserna med anglosachsisk
kulturvärld och handelsutbytet med England och Brittiska Imperiet.

Med djup smärta se vi nu de två med oss närmast befryndade bland de
stora nationerna inbegripna i en strid på liv och död, vars verkningar för
båda måste bliva förödande. Fortsätter den, innebär det troligen slutet på
Europas hegemoni i världen. En lösning, som åt dem båda bevarar den
ledande ställning, vartill deras insatser och traditioner berättiga dem,
ligger i hela Europas men i alldeles särskilt hög grad i Sveriges intresse.

<h3>Sveriges förbindelser över haven</h3>

De ekonomiska förändringar, som måste bliva följden av det nu pågående
världskriget, kunna ännu på intet sätt överblickas. Hur utgången än må
bli, är det visst, att Sverige aldrig kan avstå från den omfattande
oceangående handel, som svensk dådkraft och organisationsförmåga under
årtiondens mödosamma arbete lyckats uppbygga. Den utgör en oundgänglig
förutsättning för att en tillfredsställande levnadsstandard skall kunna
bevaras åt vårt folk och för att en solid köpkraft skall kunna upprätthållas,
vilken även kommer de kontinentala marknaderna till godo.

Hävdandet och utvecklandet av våra förbindelser över världshaven
måste från svensk sida utgöra en absolut förutsättning för vår frivilliga
medverkan i det ekonomiska organisationsarbete, som blir nödvändigt, då
freden en gång återställes.
</chapter>
<chapter name="Försvarsfrågan">

<h2>Försvarsfrågan</h2>

<h3><i>Riksförsvarets karaktär och ställning</i></h3>
Det är en erkänd sanning, att ett försvar måste åtnjuta folkets
förtroende. Den genomgripande förändring, som under senare år kommit till
stånd i vårt land i detta avseende, har därför varit av oerhörd betydelse.
Säkert står detta i främsta rummet klart för försvarets personal, som
upplevt de många svåra åren. Den är också medveten om sitt ansvar, när det
gäller att bevara och stärka folkets tillit.

Att det svenska försvaret höjts över partistriderna är ett glädjande
faktum. Mim detta betyder icke, att man överallt har en rätt uppfattning
av dess karaktär och betydelse. Framför allt synes det för många ännu
ej ha gått upp, att försvaret måste vara <i>totalt</i>. Det når allt flera hittills
helt civila verksamhetsgrenar och fordrar hela samhällets medverkan. Det
kan t. ex. ej undvara landets kvinnor. Vi borde genast taga steget fullt ut
och införa kvinnlig arbetsplikt och värnplikt i olika former (luftbevakning,
utbildning till ersättning av manlig arbetskraft o. s. v.). En kvinnlig
värnplikt skulle också kunna verka utjämnande och bidraga till att öka
förståelsen och samhörighetskänslan mellan samhällsklasserna.

Det totala försvaret kräver medverkan av <i>alla</i>. Det förutsätter, att alla
resurser tagas i anspråk i helt annan skala än hittills. Vi ha ännu t. ex.
endast utnyttjat en ringa del av vad <i>vetenskapen</i> skulle kunna ge oss.
Våra ingenjörer, teknici och kemister ha ännu endast börjat göra en insats.

Det svenska försvarets lösen måste vara <i>god anda</i> och <i>effektivitet</i>. Åt
truppernas moral och hållning måste mycken omsorg ägnas. Den är i själva
verket avgörande, såsom de internationella händelserna ha visat.

Vad lösenordet effektivitet innebär, står i de flesta fall klart för alla.
Men ännu tycks man icke inse vidden av orden »rätt man på rätt post».
I varje land finnas män, som visa sig icke hålla måttet i ett krigs
påfrestningar, även om de väl fyllt sin plats i fred. I vårt land med dess långa
fred och byråkratiska befordringssystem måste vi räkna med att ett
förhållandevis stort antal personer på högre och lägre poster i en allvarlig
situation och ännu mer i krig måste avskedas eller omplaceras. I viss
utsträckning har en första gallring redan skett. Men det är ett oavvisligt
krav, att inga personliga eller andra hänsyn få hindra en fortsatt och mera
genomgripande personprövning. Fasthåller vårt land stelt vid sina
hittillsvarande befordringsprinciper, tvingas vi till våldsamma förändringar under
brinnande krig eller kanske t. o. m. under pågående slag, med alla de
skadliga verkning, kunna uppkomma härigenom.

Det kan vidare med glädje konstateras, att reaktionen mot den
pappersslukande, stelnade militära byråkratin nu blivit så stark, att man kan
hoppas på en bättring. Men lätt blir det ingalunda, eftersom juristeriet
just inom det militära har djupa rötter.

En viktig sida av effektiviteten lämnar fortfarande åtskilligt övrigt att
önska. Den ekonomiska krigsberedskapens betydelse har ända till på senare
tid lättsinnigt underskattats. Ännu utnyttjas icke i tillräcklig grad
möjligheterna till ersättning av livsviktiga produkter. Sällan torde kortsynthet
och brist på förutseende och energi ha haft så svåra följder, som när det
gäller ved-, kol- och oljefrågorna. Förgäves skall man tro sig undkomma
ansvaret genom tystnad eller genom att söka göra alla lika skyldiga.

En sak, som ofta förbises, är nödvändigheten av att erhålla goda militära
upplysningar. Det har snålats på ett ofattbart sätt med anslag till militär
underrättelseverksamhet. Detta har nu visserligen blivit bättre, men
fortfarande återstår mycket att taga igen. Vi måste utnyttja alla möjligheter
att följa med den militära utveclingen i krig och fred och genast tillämpa
de vunna erfarenheterna på våra förhållanden.

Riksförsvarets ställning i det svenska samhället måste bygga på dess
egenskap av på en gång det synliga uttrycket för nationens livsvilja och
den främsta garantin för vårt lands bestånd såsom fri stat. Ännu har
försvaret långt ifrån kommit upp till denna hedersplats. Än dröjer för mycket
kvar av den gamla »strykpojken». Missförhållanden skola rättas till, och
slöseri med statens medel strängt beivras. Men gnatet måste upphöra.

Trots de obestridliga krafttag, som vi på sistone bevittnat, är det
uppenbart, att Sveriges militära styrka, till följd av tidigare försummelser ännu
ej på långa vägar nått den storlek, som måste krävas av en nordisk
centralmakt och ändå mer av ett isolerat Sverige. Till detta skulle behövas en
lugn och metodisk utveckling under en följd av år.

<h3><i>Den kommande försvarsorganisationen</i></h3>
Det svenska försvaret står i själva verket på krigsfot. Därav måste följa,
att dess styrka nu bestämmes av de yttersta gränserna för vår förmåga.
Men om ock freden må synas avlägsen, måste alla förberedelser vidtagas
för att göra det möjligt att skapa en ändamålsenlig fredsorganisation. Hur
denna i detalj skall se ut, blir en senare fråga. Men det står väl klart för
alla, att den nya försvarsordningen — hur än det utrikespolitiska läget
må ändras — måste innebära ett utnyttjande av det svenska folkets
<i>hela kraft</i>.

För alla försvarsgrenar uppställa sig vissa gemensamma problem. För
det första kräves en stark kader med tillräckligt många reservofficerare
och reservunderofficerare. För det andra kräves en övningstid, som ger
grundlig utbildning och rutin och på samma gång fyller fordringarna på
en rimlig beredskap. För det tredje kräves modern materiel i tillräcklig
omfattning.

Hur organisationen skall se ut, hur många fördelningar, hur stora fartyg
och hur många flygplan, som skola finnas, skall denna gång självfallet
avgöras i nära samarbete med den militära sakkunskapen och med
uteslutande hänsyn till landets behov och krafter. Inga hämmande
prestigesynpunkter hos 1925 års män få ha ett ord med i laget.

Vad först armén beträffar, kan man vänta, att vårt land med sina 6,3
milj. innebyggare mot Finlands 3,5 milj. ställer upp en här, som är minst
lika stor som vårt östra broderlands. En krigsstyrka på 14—15 fördelningar
borde därför ej vara en orimlighet. Givetvis är detta endast möjligt efter
en grundlig utbildning av de »kategoriklyvda» och ett utnyttjande till det
yttersta av den faktiska befolkningstillgången. Ett fördelande av de
militära bördorna på alla är dessutom ett socialt rättfärdighetskrav.

För att uppnå största möjliga överensstämmelse mellan freds- och
krigsorganisationerna vore det väl enklast att räkna med
fördubblingsprincipen. I fred skulle då med få undantag finnas hälften av de enheter och
förband, som uppsättas vid mobilisering.

Marinens organisation måste bestämmas av nödvändigheten av en
förhållandevis högre beredskap samt av det förhållandet, att åtminstone vad
beträffar flottan endast vad som finnes i fred kan påräknas i krig. Någon
möjlighet att improvisera finnes knappast. Med stor möda och stora
kostnader har den svenska statsledningen nu lyckats förvärva fartyg utifrån.
Denna utväg står dock sällan till buds i ett kritiskt läge.

När det gäller flottan är det viktigare än annorstädes, att man röjer upp
ordentligt med gamla fördomar. Artillerifartygen måste vara av en storlek,
som gör det möjligt för svensk teknik att gå i land med problemet att
förena nödvändiga krav på både skydd och fart och artilleri. De lätta
fartygen måste vara tillräckligt många för att tillsammans med de förra
göra vår flotta till en maktfaktor i Östersjön och skydda svensk sjöhandel.

Kustartilleriet och särskilt dess rörliga förband måste betydligt utvidgas.
Detta vapens ökade betydelse har ju lett till att dess knappa personal
måste hållas under fanorna i det oändliga.

Flygvapnets organisation torde det bli nödvändigt att fördubbla.
Förutsättningen är naturligtvis icke endast tillräcklig personal av samma höga
standard, som utmärker den nuvarande, utan även att ersättningsfrågan
löses.

Vårt land borde med sina tekniska resurser och sina arbetares
yrkesskicklighet kunna hävda sig väl, när det gäller tillverkningen av flygplan.
Icke desto mindre har den svenska flygindustrin haft anmärkningsvärt
svårt att komma i gång, även om man tager hänsyn till det dåliga
utgångsläget på grund av statsmakternas försummelser i det förgångna. Inga offer
få bli för stora, när det gäller att ändra detta. Ersättningen av förluster
<i>måste</i> säkras genom tillverkning inom landet. Detta är ett statsintresse av
första ordningen.

Den kommande försvarsorganisationen förutsätter omfattande och
konsekvent genomförda strategiska förberedelser, såsom en snabb förbättring
av vårt förbindelsenät genom anläggande av dubbelspår på huvudlinjerna.
I denna organisation måste ingå ett hemortsförsvar av permanent
karaktär och icke som nu väsentligen improviserat. Där måste också finnas fasta
organ, som verka för att vårt lands ekonomiska krigsberedskap
tillfredsställande organiseras. Den blivande försvarsordningen måste uppbyggas
med det <i>totala kriget</i> i sikte.

<h3><i>Försvarsberedskapens sociala problem</i></h3>
Genom ansvarslös försvarspolitik i det förgångna har endast en del av
landets värnkraft årligen uttagits till dess försvar. De värnpliktiga, som
inkallats till förstärkt försvarsberedskap, ha därför fått en orättvist tung
börda att bära. Bristen på befäl och specialutbildad personal samt inom
många truppslag bristen på vapenövat manskap överhuvud har ofta nog
uteslutit varje möjlighet till avlösning. Stora grupper av de inkallade måste
räkna med att ligga inne till krigets slut.

Det är då en enkel gärd av rättvisa att se till att de inkallade i
möjligaste mån hållas skadeslösa för sina vedermödor. Den man, som — ofta
under svåra förhållanden — fullgör sin tjänst till rikets försvar, får icke
plågas av oro för familjens uppehälle och sina egna framtidsutsikter.

Samhället har dröjt oförsvarligt länge med effektiva åtgärder till de
inkallades förmån. Mer än ett halvt år fick det gamla helt
otillfredsställande systemet fungera. Sent omsider togs ett krafttag genom de nya
familjebidragsbestämmelsernas införande. Detta har haft till följd, att
åtminstone de försörjningspliktiga industri- och lantarbetarna, vilka
utgöra majoriteten, i viss utsträckning fått ersättning för sina mistade
inkomster.

Men många av de inkallade ha fortfarande stora och olösta problem att
brottas med. I särskilt hög grad är detta naturligtvis fallet med dem, för
vilka ett längre avbrott i den civila verksamheten kan betyda ekonomisk
ruin och försämrade eller stäckta framtidsmöjligheter. Det är bland annat
de för försvaret så utomordentligt betydelsefulla B-klassarna, som på den
punkten komma ifråga. Det värnpliktiga reservbefälet har i stor
utsträckning förberett sig för eller just påbörjat självständig verksamhet inom
något av de fria yrkena eller inom affärslivet. Dit höra affärsmän,
vetenskapsmän, studenter, lärare av olika slag, vissa tjänstemän, advokater,
arkitekter och tandläkare. De ha ofta stora fasta utgifter och betydande
skuldbördor. För dem kan läget i många fall bli icke blott, att deras
ekonomi undermineras, utan också att deras av olika skäl frikallade kolleger
och deras kvinnliga yrkeskamrater på deras bekostnad erhålla avsevärt
högre inkomster och dessutom gå förbi dem ifråga om meriter. Det är ett
oeftergivligt krav, att militär tjänstgöring räknas såsom tjänstetid vid
statliga och kommunala verk icke endast för lönetur utan även för
<i>befordran</i>. Icke minst är den kvinnliga konkurrensen värd att
uppmärksammas. Genom den abstrakta rättvisa, som likalönsprincipen skipar, vållas
i dessa dagar konkreta orättvisor, som få verkningar för hela livet. Frågan
om kvinnlig värnplikt har redan därigenom fått en brännande aktualitet.

För att undanröja de påtalade missförhållandena borde man genomföra
ett slags clearing inom yrkesgrupperna — ansatser härtill ha redan gjorts
på vissa begränsade områden — varigenom överåriga, frikallade och
kvinnor ålades eller ännu hellre frivilligt åtogo sig att utjämna
inkomstskillnaden mellan sig och de inkallade. Vidare bör största möjliga hänsyn tagas
till ömmande fall vid prövning av ansökningar om hemförlovning och ett
mindre strängt system än hittills tillämpas. Det är ett minimikrav, att den
nyss framlagda propositionen om inrättande av räntefria lån för inkallade
antages. När det gäller de hårdast drabbade grupperna och bland dem icke
minst den studerande ungdomen, skulle sådana lån kunna spela en stor
roll, i synnerhet om nödställda sökande efter behovsprövning kunde
befrias från återbetalningsskyldigheten och lånen sålunda få formen av
stipendier. Kombinerad med ett system av genomförda skattelättnader skulle
denna låneverksamhet avsevärt bidraga till att förbättra läget för dem
bland de inkallade, som för närvarande ha de största ekonomiska bekymren.

Att något göres är absolut ofrånkomligt. Det måste förhindras, att den
ungdom, som genom sin utbildning är bestämd att intaga viktiga ledande
poster i vårt samhälle, brytes ned av svårigheter, som ha sitt upphov i att
den gjort sin plikt mot landet. <i>Varken vår försvarsberedskap i nuet eller
vårt samhälleliga arbete i framtiden har råd därtill.</i>
</chapter>
<chapter name="Befolkningsfrågan">

<h2>Befolkningsfrågan</h2>

<h3><i>Vårt grundläggande nationella problem
— befolkningsfrågan</i></h3>
Under intrycket av världshändelserna har diskussionen i
befolkningsfrågan nästan fullständigt avstannat. I politiskt ledande kretsar torde den
uppfattningen vara förhärskande, att statsmakterna under denna tid av
intensiv upprustning och beredskap icke kunna företaga något utöver vad
som redan gjorts på grundval av befolkningskommissionens utredningar.
En sådan inställning må vara förklarlig. Den kan emellertid icke godtagas.
Må vara att befolkningsfrågan för tillfället står i skuggan för det yttre
skyddet. Den är dock och förblir vårt grundläggande, allt överskuggande
nationella problem, vårt folks livsfråga i egentligaste mening, som aldrig
får lämnas ur sikte, hur trängande ögonblickets omsorger än må vara.
Så snart det yttre trycket lättar, rycker den automatiskt fram till att bli
vår främsta politiska fråga. Redan nu måste emellertid de
befolkningspolitiska uppgifterna angripas med långt större målmedvetenhet och
beslutsamhet än hittills varit fallet.

<h3><i>Statistikens skrämmande vittnesbörd</i></h3>
Makarna Myrdals bok »Kris i befolkningsfrågan», 1934, väckte som
man minns, stor sensation. Där framlades nämligen för första gången i
populär form de statistiska bevisen för att födelsernas antal redan i
åtskilliga år varit alldeles otillräckligt för att på lång sikt uppehålla det
svenska folkets numerär. För icke-fackmän innebar detta i allmänhet en
överraskning, och man hade på sina håll svårt att godtaga siffrornas
vittnesbörd. Ännu ha f. ö. befolkningsstatistiska fakta icke på långt när ingått
i det svenska folkets allmänna medvetande; alltjämt får man bevittna
lättvindiga försök att skjuta problemet åt sidan genom att yppa tvivel
på själva befolkningsprognosen. Men folkminskningen är icke längre något
spöke, som lurar vid framtidens horisont, den har i verkligheten redan
inträtt. Födelsetalets nedgång har länge kunnat avläsas i skolornas hastigt
sjunkande elevantal. Snart är den tid inne, då de starkt minskade
årskullarna inträda i värnpliktsåldern, i förvärvslivet, i den ålder, då man bildar
familj. Samtidigt stiger åldringarnas relativa antal mer och mer. Att vi
till följd av låga dödssiffror — de måste på grund av åldersfördelningen
f. ö. automatiskt stiga — hittills undgått direkt folkminskning, är ett
faktum utan betydelse. För att hålla folkmängden uppe, kräves en <i>omedelbar</i>
höjning av födelsetalet från nuvarande 15,31 (1939) till 19 promille, eller
från 96.686 (1939) till c:a 120.000 födelser per år. I stället kan man räkna
med att tendensen till ökning under senare år (1933 var födelsetalet nere
i 85.020) nu nått sin höjdpunkt och åtminstone fr. o. m. nästa år blir
förbytt i nedgång, dels genom de minskande årsklasserna, dels på grund
av krisläget.

De utomordentligt allvarliga följderna av den ändrade
åldersfördelningen, av vad man populärt skulle kunna kalla »förgubbningen», visa
befolkningskommissionens beräkningar. Enligt den sannolikaste hypotesen
skulle folkmängden stiga till c:a 6,5 milj. människor omkring år 1955, och
därefter snabbt minskas till 5,8 milj. år 1985. Genom den ändrade
åldersfördelningen skulle dödstalet vid denna tidpunkt vara uppe i 18 promille
och födelsetalet nere i 11,8, vilket alltså skulle innebära en nettoförlust
av 6,2 promille per år.

Under 50 år, från 1935 till 1985, skulle åldersfördelningen ändras på
följande sätt — fortfarande enligt samma hypotes:

<table>
<td> <td>under 35 år<tab> <td>35—50 år<tab> <td>över 50 år
<td>År 1935<tab><tab> <td c>56,5 % <td c>20,0 % <td c>23,5 %
<td>År 1985 <td c>42,5 % <td c>20,5 % <td c>37,0 %
<td 4 c>Siffrorna tala för sig själva.
</table>

<h3><i>Ekonomiska och politiska skadeverkningar av en
regressiv befolkningsutveckling</i></h3>
En tillbakagång i befolkningsutvecklingen medför alltid svåra
ekonomiska och politiska nackdelar. <i>Ekonomiskt</i> är den ödesdiger därigenom,
att näringslivet förstelnar och bördan av åldringarnas underhåll allt tyngre
faller på de sammankrympande arbetsföra årsklasserna. Just detta
förtjänar att framhållas, eftersom ett primitivt ekonomiskt tänkande gärna
glömmer, att de värdeskapande faktorerna heta <i>arbete och företagsamhet</i>,
och i stället räknar med nationalinkomsten, som vore den manna från
himmelen att dela mellan flera eller färre. Men samtidigt bör med all kraft
understrykas, att en befolkningspolitik, som åsyftar nativitetens höjande,
omöjligen kan baseras på ekonomiska argument. De med folkminskningen
förenade svårigheterna kunna nämligen enklast och billigast lösas genom
immigration. Om man föredrar att gå den långa, besvärliga omväg, som
heter aktiv befolkningspolitik, kan valet icke motiveras ur ekonomisk
synpunkt, endast ur nationell. Professor Myrdal, som insåg den ekonomiska
motiveringens otillräcklighet men år 1934 icke ville vidkännas en nationell
inställning, sökte sin tillflykt till folkspykologien. Skälet, varför man skulle
motarbeta födelsetalets nedgång, blev på så sätt i sista hand en antagen
motvilja hos den svenska arbetarklassen mot utländsk invandring!

Värre än de ekonomiska bli de <i>politiska</i> verkningarna av en regressiv
befolkningsutveckling. För att vår produktionsapparat icke skall stanna
och våra naturtillgångar ligga obrukade, måste immigrationens väg
beträdas. Vad det innebär, inse vi alla. Redan efter en generation kommer det
svenska folket att vara starkt uppblandat med främmande element, och
efter ytterligare tre kommer det knappast längre att existera ett svenskt
folk i våra dagars mening. Detta under förutsättning, att det svenska folket
tillåtes dö i fred — ett tämligen osannolikt antagande, eftersom ett
vidsträckt land med stora naturtillgångar, sparsamt befolkat av en åldrande
och försvagad nation, måste utgöra ett lockande byte för en erövrare.

Sedan vår självständighet gått förlorad, kan denationaliseringen komma
att gå mycket fort. Det är dessa utsikter, som verka så hotfulla och
skrämmande för varje nationellt tänkande och kännande svensk. I sextusen år
eller mer ha våra förfäder levat i detta land. Ett måttligt tillflöde av
främmande blod har långsamt uppsugits, främmande impulser ha mottagits
och omformats, men vår folkstams egenart har bevarats. Generation efter
generation har tagit landet i arv med allt vad det rymt av orörd natur
och mänsklig odling, varje släktled har plöjt sin fåra och utfört sitt verk
på åkern, i skogen, på havet, i statsstyrelsen, i forskningens och konstens
värld, varje släktled har fostrat ett nytt, som i sin tur har burit arvet
vidare. Nu är det vi, som ha det arvet i våra händer. <i>Skulle då icke
nutidens svenskar ha en plikt mot gångna generationer och ett ansvar inför
de kommande, som vore värt att sättas högre än strävan efter ögonblickets
välstånd och bekvämlighet?</i>

På många håll finnes alltjämt ett slags skygghet inför frågan om folkets
liv. Det framgår icke minst av befolkningskommissionens slutbetänkande
år 1939. Visserligen saknas där icke en nationell programförklaring, men
den står tyvärr tämligen isolerad. I stort sett ställer sig kommissionen på
en individualistisk ståndpunkt. Den intresserar sig för familjebildningen,
men familjen betraktas mindre som stenen i samhällsbyggnaden än som
en individernas förening till nytta och nöje. Betonandet av de med
familjeliv och barn förenade lyckomöjligheterna framstår icke blott som ett led
i nativitetspropaganden, vilket är rätt och rimligt, utan även som en
motivering eller snarare en ursäkt för den. Tanken på den genom tiderna
fortlevande nationen kommer icke till uttryck.

<h3><i>Mål och medel för befolkningspolitiken</i></h3>
Men målet för befolkningspolitiken är i sista hand icke individernas
lycka utan folkstammens bevarande. <i>Varje generation, även vi, måste offra
egen bekvämlighet för folkets framtid.</i> Håller man vid programmets
uppgörande icke detta i minnet, blir följden tvekan inför radikala åtgärder
och benägenhet för farliga kompromisser. Den aktiva befolkningspolitikens
enda möjliga utgångspunkt är att erkänna nationens liv som ett högre
värde än individernas lycka. Den nationella motiveringen måste också
komma till uttryck i propagandan. Endast därigenom kan man hoppas
kunna väcka en entusiasm, som utlöser sig i genomgripande
samhällsåtgärder och nyväckt livsvilja hos vårt folk.

Utan ideologiska eller konventionella hämningar, utan hänsyn till
särintressen måste vi använda alla till buds stående medel för att lösa vår
befolkningsfråga. Vi ha tvà vägar, som bägge måste beträdas, att <i>spara liv</i>,
och att vidtaga åtgärder för att <i>höja nativiteten</i>.

Det säger sig självt, att med nuvarande hygien den första utvägen är
av relativt begränsad karaktär. Dock finnes möjlighet att spara ett stort
antal liv årligen genom förbättrad spädbarnsvård, framför allt i Norrland.
Det gäller ej endast dem, som dö under första levnadsåret utan även dem,
som dö under något av de följande. Statsmakterna borde ägna mera
intresse än nu åt att förbättra undervisningen i barnavård. Det enda
rationella vore att införa obligatorisk undervisning, t. ex. i samband med
kvinnlig tjänsteplikt.

Viktigare måste de <i>positiva</i> strävandena vara. De ligga dels på det
moraliska planet, dels pà det materiella. <i>Moraliskt</i> gäller det att återge
<i>familjen</i> dess centrala betydelse, att öka folkets livsvilja och få det att
inse, vilka värden, som stå på spel. Man måste ständigt hålla för ögonen,
att nativitetsproUemet är en familjernas fråga. Pà grund av avgången
måste en betydande del av dem nå upp till 5 och 6 barn, och det står
klart, att samhället på något sätt — och icke uteslutande ekonomiskt —
måste visa sin uppskattning av dem, som på detta sätt bidraga till
lösningen av ett vitalt samhällsproblem.

De mest genomgripande åtgärderna ligga emellertid på det materiella
planet. Befolkningskommissionen har med rätta framhävt att en
omfördelning av inkomster mellan å ena sidan ogifta och barnfattiga, å andra
sidan barnrika, är en grundförutsättning för att befolkningspropagandan
skall bli effektiv, ja, för att den ur samhällssolidaritetens synpunkt skall
vara försvarlig. Det måste bli ett slut på det nuvarande tillståndet, som
innebär en direkt premiering av barnlösheten.

Den för tillfället höga giftermålsfrekrensen måste till varje pris
bibehållas. I detta sammanhang bör undersökas, om några åtgärder kunna
vidtagas för att sänka den t. ex. för de intellektuella nu abnormt höga
giftermålsåldern.

Men framför allt måste problemet familjelön — behovslön återupptagas
till behandling. Det duger icke att behålla en abstrakt likhetsprincip.
Denna kan naturligtvis relativt lätt upphävas i de statliga och
kommunala verken. Svårare ställer det sig i näringslivet. Där bör emellertid staten
gripa in.

Samtidigt måste skattevägen beträdas och bostadssubvention och
bosättningslån med successiv avskrivning i proportion till barnantalet stå på
programmet. Dock måste till varje pris undvikas, att dessa åtgärder få
karaktären av fattigvård. Det kan lämpligen ske genom att utsträcka
dem till alla, där så är möjligt.

<i>Befolkningsfrågan behöver sitt eget departement</i>. Detta skulle ha till
första uppgift att leda befolkningspolitiken och genom att samordna de
mångskiftande åtgärder, som situationen kräver, förebygga den planlöshet
och bristande följdriktighet, som annars lätt kan uppstå. Till
befolkningsdepartementet borde vidare hänföras de ärenden av medicinsk och
hygienisk natur, som nu handläggas inom socialdepartementet, samt den stora
grupp av sociala ärenden, som måste bedömas ur befolkningspolitikens
synvinkel och avgöras under hänsynstagande till dess krav.

Det problem, som det nuvarande socialdepartementets alltför tyngande
arbetsbörda utgör, skulle automatiskt lösas genom denna bördas
uppdelning på ett befolkningsdepartement och ett inrikesdepartement.

<h3><i>Rashygien och immigration</i></h3>
I nära samband med befolkningsfrågan stå frågorna om rashygien och
immigration. Det finnes enligt vår uppfattning ingen anledning att på
grund av avskräckande exempel utomlands förneka vårt behov av en sund
raspolitik. Det gäller för oss t. ex. att komma till rätta med frågan om
mindervärdiga elements fortplantning, som framför allt gör sig påmint i
våra sinnessjukhus och på våra sinnesslöanstalter. Det övervägande
flertalet yngre svenskar — och vi utgöra intet undantag — anse vidare vårt
folks enhetliga sammansättning vara ett oförytterligt värde. Förgök att i
större antal placera judiska flyktingar som yrkesutövare i vårt land ha
vållat stark irritation och skulle även i framtiden skapa konflikter.

Immigrationsproblemet är helt avhängigt av befolkningsfrågan. Det
gäller för oss att se till att något behov av immigration ej finnes.

Men ett alldeles speciellt problem uppställer sig just nu för oss —
utlandssvenskarna och estlandssvenskarna. De förra äro ju spridda över
hela jorden men bilda en grupp av verklig betydelse i U. S. A. På många
håll kämpa de med stora svårigheter, och i vissa fall är deras existens
direkt hotad. Hos många, även i U. S. A., skulle säkert tanken på en
återflyttning till moderlandet vinna anklang. Givetvis måste en sträng
kontroll utövas och i första hand skulle väl jordbrukare komma ifråga. Vi
kunde börja med estlandssvenskarna, som just till stor del höra till denna
kategori. Deras tillvaro som svenskar är i fara, och det är, såsom redan
framhållits, en hedersplikt att ej svika dem. Den svenska statsledningen
bör uppbjuda alla krafter att föra dem åter. Utrikesministerns nyligen
avgivna förklaring i denna fråga var allt annat än tillfredsställande.

<h3><i>Vår generation den sista, som kan lösa
befolkningsfrågan</i></h3>
Men kan man förändra en så komplicerad process, som
befolkningsutvecklingen utgör? Med Tysklands exempel för ögonen vågar man svara
ja. Allt hänger på viljan. Det folk, som vill leva, skall icke dö. Det
förefaller också, som om den nuvarande tiden erbjöde större möjligheter att
åstadkomma en avgörande förändring än materialismens och
individualismens gyllene 20- och 30-tal. När det svenska folkets livsvilja inför
det yttre hotet tagit sig uttryck i väldiga uppoffringar för försvarets
stärkande — skulle inte denna livsvilja reagera inför folkminskningens i
längden lika fruktansvärda hot? Men omsvängningen måste komma snart, om
icke skadan skall bli obotlig. <i>Vår generation är den sista, som kan
åstadkomma en ändring.</i>
</chapter>
<chapter name="De ekonomiska och sociala frågorna">

<h2>De ekonomiska och sociala frågorna</h2>

<h3><i>Socialism eller kapitalism förlegad frågeställning</i></h3>
Befolkningsfrågan kommer att behärska hela vårt ekonomiska och sociala
liv för överskådlig framtid. Vid lösningen av alla hithörande problem
måste de direkta och indirekta befolkningspolitiska verkningarna bli
avgörande. Men den nationella enighet och framåtanda, som är första
förutsättning för vår militära, ekonomiska och befolkningspolitiska frihet, kan
endast byggas på social harmoni. Gångna generationers stora tvistefrågor,
socialism och kapitalism, statsingripandets berättigande och motiv framstå
för den yngre generationen icke som rättsfrågor utan som <i>tekniska
problem</i>. Ingen modern människa tror längre på äganderätten som någonting
heligt, men knappast någon vill heller förneka, att den trygghet, som den
skapar, är en nödvändig grund för ett ekonomiskt sunt samhälle. Ett
starkt, väl balanserat näringsliv måste bli ett hela folkets mål. De faktiska
förutsättningarna för näringslivets utveckling måste bli utgångspunkt för
betraktelsesätt och åtgärder.

Den ständiga omfördelningskampen i det ekonomiska samhället bör
frigöras från partipolitik. Det framåtskridande, som vi trots krig,
avspärrning och värdeförstörelse kunna hoppas på genom teknikens ständigt ökade
resurser, måste underlättas genom att intressegrupperna upphöra att
främst se till den egna tillfälliga fördelen. Tidigare har bristen på social
klarsyn både hos arbetsgivare och arbetare gjort ofantlig skada.
Misstänksamhet t. ex. inom fackföreningarna mot rationaliseringar och utnyttjande
av nya organisationsformer har ofta fördröjt utvecklingen, och på
arbetsgivarhåll har man icke velat vidtaga de sociala kraftåtgärder, som kunnat
undanröja den ofta berättigade misstron från arbetarnas sida. De stora
organisationerna, som under de sista årtiondena nått en oerhörd
maktställning, måste emellertid organiskt växa in i statslivet. Den hårda tiden
har givit oss erfarenheten, att Sverige i ekonomiskt avseende är ett
gemensamt arbetsinstrument, för vilket vi alla äro ansvariga och till vars
produktionsresultat vi alla äro berättigade i förhållande till vår insats.
Därför måste folkgemenskapen bli en levande realitet — icke blott ett
tillhygge i diskussionen. De olika samhällsgrupperna måste utan undantag
fostras till att tänka och handla i solidaritet mot hela nationen. I detta
liksom i andra hänseenden kräves en ny samhällsanda, som är mera ideell
och mindre krasst materialistisk än den nu rådande.

<h3><i>Aktuella svenska problem</i></h3>
Den nuvarande avspärrningen och vår strävan fram till Sveriges
ekonomiska frihet göra en inriktning nödvändig hän mot största möjliga
självförsörjning på livsviktiga områden. Vårt näringsliv bör såvitt ske kan
befrias från beroendet av utländska nyckelprodukter. Ett fortsatt deltagande
i världshandeln är en nödvändighet för oss, liksom för de flesta andra folk,
om standarden och köpkraften skola kunna uppehållas. Men i en osäker
värld, där staternas politik och ekonomi ingått en oupplöslig förening, måste
Sverige även ekonomiskt befästas. Ett intensivt utnyttjande av Sveriges
oerhörda skogskapital och av vår vattenkraft, som ännu blott till 15 %
utbyggts, kan ge oss en sällsynt lycklig utgångspunkt trots bristen på kol
och olja. Varor, som icke kunna ersättas, måste lagras i tillfredsställande
utsträckning. Vi skola eftersträva ett tillstånd, i vilket vi icke kunna
skakas i våra ekonomiska grundvalar genom rubbningar i förhållanden,
som vi själva ej kunna behärska eller ens påverka.

De befolkningspolitiska problemen och den nu nödvändiga omläggningen
av produktionen komma att skapa nya frågeställningar på det sociala och
ekonomiska området. Industrialiseringen och kvinnans inträde på
arbetsmarknaden ha tidigare åstadkommit rubbningar i förhållanden, som
ansågos evigt fastställda.

Dessa omvälvningar pågå fortfarande. Industrialiseringen har
revolutionerat bl. a. bosöttningsförhållandena och föranlett en koncentration till
städer och samhällen, som ännu ej är avslutad. Det måste emellertid vara
ett nationellt mål att förhindra landsbygdens fortsatta avfolkning.
Åtgärder äro nödvändiga, som ge jordbrukarbefolkningen rättvisa och i större
utsträckning än hittills göra den delaktig i det moderna Sveriges
landvinningar.

För industriarbetarna ter sig i allmänhet den hittills periodiskt
återkommande arbetslösheten som det svåraste problemet. Årtiondens
nationalekonomiskt förödande strider mellan arbetare och arbetsgivare synas nu
ha resulterat i ett naturligt samarbete, som i fortsättningen kan underlätta
lösningen av problemen. Det måste bli ett av det kommande Sveriges
huvudprinciper, att icke en arbetsdag får gå förlorad för folkhushållet
genom dålig planläggning. Kan näringslivet icke för tillfället sysselsätta
den lediga arbetskraften, måste staten ingripa, icke endast för att låta den
arbetslöse få sysselsättning, utan också för att låta hans insats komma till
nytta. Ekonomiskt framåtskridande medför fortgående förändringar. De
lyckliga följder, som för ett fåtal uppkomma genom en omorganisation,
måste hävas genom samhället — eljest komma fackförningarna att bli
säte för en utvecklingshindrande konversation. Arbetslöshet bland sådana
specialutbildade, akademiker och andra, som endast med svårighet kunna
övergå till annan sysselsättning, bör förhindras genom undervisningens
planläggning i samband med den utveckling, som med någon säkerhet kan
förutses. För närvarande utgör den ökade tillströmningen till läroverk och
universitet ett allvarligt problem.

De produktiva uppgifter, som kvinnorna tidigare, i synnerhet på
landsbygden, ombesörjde i folkhushållets tjänst, ha nu i stor utsträckning
övertagits av särskilda företag. Men kvinnans arbetskraft behövs som underlag
för den folkhushållets» anspänning, som måste ske under de närmaste
årtiondena. De dubbelinkomster, som för många äro förutsättning för
äktenskap, äro emellertid en nagel i ögat på de utestängda. Kvinnans rätt till fri
insats i samhället bör icke bestridas, men den måste regleras, så att
förvärvsarbetet icke inkräktar på hennes uppgifter som mor. En återgång till
arbetet, då barnen vuxit upp, och halvtidsanställning under deras
uppväxtår torde i många fall vara den bästa lösningen. Att åter gifta kvinnor
gora familjeförsörjare arbetslösa är en företeelse, som sammanhänger med
att tillströmningen till s. k. manschettyrken icke reglerats.

Samhällets fortskridande »förgubbning» kommer att göra kraftiga
ingripanden nödvändiga. Folkhushållet kommer icke att bära ett kraftuppbåd
i befolkningsfrågan och för försvaret, om det bibehåller en pensionering
vid 60—65 års ålder av människor, som ännu kunna göra en insats i
produktionen. På mindre krävande poster kunna de äldre betyda ett stort
tillskott av arbetskraft i stället för att nu endast utgöra en belastning.

De stora möjligheternas och stora problemens land, Norrland, måste
även för syd- och mellansvensken bli en del av Sverige. Dess säregna frågor
behöva för sin lösning ett särskilt statsorgan. Både de outnyttjade
naturtillgångarna och bristen på arbetstillfällen för den växande befolkningen
gör en ständig kraftinsats av kapital och företagsamhet nödvändig.
Intresset och förståelsen för Norrland bör stimuleras genom särskilda anstalter
för högre utbildning, inriktade på norrländska behov.

<h3><i>Effektivitet och samhällsanda</i></h3>
Det ekonomiska livets huvudprincip skall vara en av dogmer ohämmad
strävan mot ökad effektivitet. Vetenskap och teknik ge den moderna
människan ännu oöverskådliga och svårbehärskade maktresurser. Den
vetenskapliga forskningen och det tekniska fullkomnandet ha emellertid tidigare
ej samordnats på önskvärt sätt. Deras förhållande till staten och
näringslivet ha visat sig svårt att reglera. Statsmakterna ha gjort gällande, att
näringslivet, som tager de största vinsterna, också skall bära kostnaderna,
och den enskilde företagaren å sin sida har varit ovillig att åtaga sig
några risker, om icke resultaten varit inom nära räckhåll. I nuvarande
situation, då varje möjlighet måste begagnas att öka vår styrka, framstår
såsom en tvingande nödvändighet, att de tekniska vetenskaperna få till
sitt förfogande alla hjälpmedel, som vårt samhälle disponerar.
Fördelningen av kostnaderna för nödvändiga institutioner och experiment måste
vara en andrahandsfråga. Genom subvention av staten måste forskning
upptagas även på de områden, där framsynta och bärkraftiga företag icke
kunna tänkas uppträda på eget initiativ.

Det är samhällets uppgift att med stöd av medborgarnas ansvarskänsla
och pliktuppfyllelse komma till rätta med de ekonomiska och sociala
problemen. Men »samhället» kan lösa dem endast, om dess makt förvaltas av
män, som äga en klar insikt om frågornas inbördes sammanhang och
arbetets slutliga mål. Därför måste var och en, som reser krav på samhället,
också söka sig fram till en uppfattning om dess frågor och under ärligt
arbete verka för en nationellt rättvis och sund lösning.
</chapter>
<chapter name="Ungdomens ansvar">

<h2>Ungdomens ansvar</h2>

Vi, som utge denna skrift, vilja hävda, att var och en, som i dagens för
Sverige så allvarsamma läge har möjlighet att göra en aktiv politisk
insats till stärkande av vårt lands ställning, också är skyldig att göra det.
Icke minst gäller detta ungdomen. Den akademiska ungdom, som vi
tillhöra, är i motsats till de äldre generationerna i allmänhet icke inmönstrad
i partier. Den skulle vilja se mindre av partisinne och mera av personlig
kraft i vårt politiska liv. Men den är samtidigt medveten om att den, som
nu nöjer sig med åskådarens roll, i själva verket tjänar främmande
intressen. Därför ha vi, som hittills varit fria från partiband och skattat den
friheten högt, nu beslutat oss för att bryta vår politiska isolering.

Ansvaret för framtiden vilar tungt på ungdomen. Det blir till sist dock
den själv, som skall avgöra sitt eget öde. Den måste sätta in alla sina
krafter på att skapa livsvilja, motståndskraft och beslutsamhet inom vårt
folk. Detta kan under nuvarande omständigheter blott ske på en väg:
genom praktiskt politiskt arbete inom något av de lojala partierna. En
anslutning kan också ske lättare, eftersom Sveriges problem enligt vår
uppfattning nu mindre äro parti- än mentalitetsfrågor. För vår del ha vi valt
högern, det parti, vars nationella grundsyn vi dela, och som under den
nationella nedgångens period främst förde riksförsvarets talan och sökte
hävda vårt lands utrikespolitiska intressen. Det kan visserligen icke
fördöljas, att högerns belastning i sociala frågor stött oss tillbaka. Men dess
inställning till dem har börjat förändras, och vi tro, att framtiden skall
ge än påtagligare bevis härför. Det är av största betydelse i nuvarande
situation, att högerns möjligheter till politisk kraftutveckling ökas.

Vi uppmana våra kamrater och meningsfränder att taga samma steg
som vi, och inför lägets allvar övervinna den tvekan, som hållit dem
tillbaka. Till dem, som likväl anse sig förhindrade att verka inom högern,
vilja vi rikta en maning att inträda i något annat parti, som bättre
motsvarar deras åsikter.

Men vi vädja till dem att under alla förhållanden taga sin del av
ansvaret och att, där de välja att göra sin insats, stödja klart nationellt
inställda personligheter och verka för en klart nationell målsättning.


Partigränser skola icke hindra ungdomen från att uppträda gemensamt
i sina egna frågor. Den står enig bakom kravet på rösträttsålderns sänkning
till 21 år, naturlig redan med tanke på den tilltagande »förgubbningen».

Vid höstens val få de, som ha rätt att rösta, icke sitta hemma. Om
också endast en obetydlig förnyelse av riksdagen då kan ske, om också
små möjligheter finnas att rösta på <i>personligheter,</i> måste ungdomen med
hänsyn till vårt lands yttre och inre styrka utöva sin rösträtt. Skulle
valdeltagandet starkt sjunka, blir följden å ena sidan att de statsfientliga
grupperna få vind i seglen, å andra sidan att Sveriges yttre ställning
påtagligt försvagas. Främmande makter kunna då göra gällande, att Sveriges
regering endast företräder en minoritet av Sveriges folk, och att detta
folk i själva verket står likgiltigt för sitt öde. Att i möjligaste mån
förhindra detta måste vara ett led i ungdomens vakthållning kring Sverige.

När vi förorda denna aktiva politiska insats från ungdomens sida,
bortse vi icke från att partisystemet i dess nuvarande form befinner sig i
stöpsleven. Dess nödvändiga reformering måste likväl skjutas på
framtiden. Hur det svenska statsskicket kommer att utformas, kunna vi nu
icke veta. Ett är dock säkert: förnyelsen måste komma inifrån. Från våra
uråldriga frihetstraditioner, den självständiga kungamakten, den lagbundna
ordningen och det folkliga medansvaret i rikets styrelse, vilja vi aldrig avstå.

***

Med denna skrift ha vi, ett antal yngre akademiker från Uppsala,
Stockholm och Lund, velat framlägga vår syn på Sveriges ställning och
uppgifter vid tröskeln till en ny tid. Det kan förefalla förmätet att, så som
här skett, framträda inför offentligheten. Men vi tro oss veta, att vårt
sätt att se är gemensamt för en stor del av den svenska ungdomen i
detta nu. Vi ha mött det överallt bland våra kamrater och jämnåriga, i
militärförläggningar och på arbetsplatser. Det har icke varit avhängigt av
sociala villkor eller partipolitiska sympatier. Kanske har det heller icke
alla gånger varit fullt medvetet eller klart utsagt, och det har självfallet
icke sammanfattats till ett politiskt program. Men tendensen har varit
omisskännlig.

Sveriges ungdom vill till det yttersta försvara det svenska arv, för vilket
de många goda åren skymt dess blick, men som nu framstår för den som
dyrbarare än livet.

Åt denna inställning ha vi sökt ge ett samlat uttryck. I ett läge, som
tvingande uppfordrar till politisk handling, har den lett oss till de
slutsatser, vi ovan framlagt. Ungdomen måste välja den väg, som snabbast
för till målet — att göra hela folket delaktigt av en oböjlig tro på Sverige
och dess framtid.
</chapter>
<chapter name="I broschyrens syfte instämma">

<h3><i>I broschyrens syfte instämma:</i></h3>
<table>
<td><i>Erik Anners</i><td><i>Nils F. Holm</i><td><i>Erik Lundberg</i>
<td><i>Dag E. Bergman</i><td><i>Igor Holmstedt</i><td><i>Gösta Luthman</i>
<td><i>Gudmund Björck</i><td><i>Thorsten Hultman</i><td><i>Gösta Ploman</i>
<td><i>Louis Campanello</i><td><i>Sven B. F. Jansson</i><td><i>Stig Radhe</i>
<td><i>Lars von Celsing</i><td><i>Hans Jägerstad</i><td><i>Birger Ryding</i>
<td><i>Hans Cnattingius</i><tab><td><i>Ulf Kalling</i><td><i>Rolf Sjöberg</i>
<td><i>Per Olof Ekelöf</i><td><i>Magnus Lagercrantz</i><td><i>Ingvar Svennilson</i>
<td><i>Torsten Ernberg</i><td><i>Axel A:son Liljencrantz</i><tab><td><i>Bertil Sylwan</i>
<td><i>Per Åke Frenne</i><td><i>Bengt Lind</i><td>Torsten Sylwan
<td><i>Adolf Hamilton</i><td><i>Gösta Lindeskog</i><td><i>Rune Waldekrantz</i>
<td><i>Torwald Hesser</i><td><i>Tor Lindgren</i><td><i>Tord Wickbom</i>
<td> <td><i>Jan-Gunnar Lindström</i><td>
</table>
</chapter>
Stockholm 1940
Ivar Hæggströms Boktr. A. B.
402892

<h2><small><small>Pris: 50 öre.</small></small></h2>

Stockholm 1940
Ivar Hæggströms Boktr. A. B.
(I distribution.)
