<chapter name="N:r 1">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>2:dra årgången.<tab>N:r 1, 1906.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 35 öre. Lösnummer 5 öre.</b></small>
</table>
</chapter>

<chapter name="Tjänarinne-Bladet 1906 af Red.">
<h2>Tjänarinne-Bladet 1906.</h2>

Då Stockholms
Tjänarinneförening — efter att föregående år
hafva utgifvit två lösa nummer —
nu börjar utgifva andra årgången
af Tjänarinne-Bladet, är det med
förhoppning om, att tidningen skall
mötas med glädje och intresse af
den kår för hvilken den
hufvudsakligast är ämnad, nämligen
tjänarinnorna. Som det är vår
önskau, att tidningen skall sprida
upplysning inom kåren, kommer
den att utom frågor som röra
tjänarinnornas eget fack — dels
deras arbete, dels deras organisation —
äfven att behandla andra aktuella
frågor, hvilka böra intressera hvarje
samhällsmedlem, såsom
arbetare- och nykterhetsrörelsen,
kvinnosaken, kooperationen m. fl.

Då vi från flera håll fått löfte
om medverkan, tro vi att den
skall kunna fylla de anspråk som
komma att ställas på densamma.

Tidningen utkommer under året
sex gånger och kostar 35 öre,
postbefordringsafgiften inberäknad.

Prenumeration kan ske, inom
Stockholm på
Tjänarinneföreningens expedition, Grefturegatan 20
C, och i landsorten genom att till
samma ställe med postanvisning
insända 35 öre och tydlig adress.
<tab><tab><tab><tab><b><i>Red</i>.</b>

<img></img>
</chapter>

<chapter name="Vårblommor af Ebba Westberg">
<h2><i>Vårblommor</i>.</h2>

<poem>
<i>Af alla de blommor,
som blomma på jorden
och jubla åt lifvet
och vissna och dö,
de ljufvaste äro
de hvita om våren,
de första som spira
ur smältande snö.

De äro som tårar
i lyckliga ögon,
som undrande vidgas
mot allt hvad de se
— som tankar, som drömmar
i vårliga sinnen:
och vackrare finns ej
i världen än de.

Det unga blir gammalt,
det ljufva skall vissna,
det vårliga hvita
omsider förgår.
Men kan du, så lägg i
din stambok en blomma,
och göm den för kampens
och sorgernas år!</i></poem>

<tab><tab><tab><tab><i>1899</i>.<br>
<tab><tab><tab><tab><b><i>Ebba Westberg</i></b>.

<img></img>
</chapter>

<chapter name="På besök bland Stockholms
tjänstflickor af Maria Qvist">
<h2>På besök bland Stockholms
tjänstflickor.</h2>

I slutet af november månad hade
Stockholms Tjänarinneförening utlyst ett möte
vid hvilket undertecknad anmodats hålla
föredrag. Eftersom jag under det senaste
året inte tagit någon aktiv del i nämnda
förenings verksamhet åtog jag mig gärna
uppdraget, glad öfver, att direkt komma i
beröring med dem, som voro med när
striden om föreningens vara eller icke
vara stod som hetast.

Meddelanden då och då har jag
visserligen erhållit angående föreningens
verksamhet, men en längre tid hade jag haft
mycket bekymmer om
Tjänarinneföreningens sista framgång, och min glädje blef
stor när jag vid Grefturegatan kom in i
den lokal som Tjänarinneföreningen
disponerar för sina möten och sammankomster,
och som äfven användes som
platsanskaffningsbyrå, redaktion och expedition.

Lokalen, som är nyrestaurerad, är ljus och
ganska rymlig och framför allt centralt
belägen. Och det var med anledning af
denna tjänstflickornas framgång som
husmoderföreningen i höstas fann sig
föranlåten, att till undvikande af missförstånd
i hufvudstadstidningarne påminna om
adressen å sina lokaler. Denna upplysning var
tämligen onödig, ty numera vet största
delen äfven af hufvudstadens tjänstflickor
hvarifrån de taga sina platser,
husmödrarne anlita ju då de söka tjänare alla
möjliga platsförmedlingsbyråar, alltså var
för den del af allmänheten
upplysningen öfverflödig.

Några dagar senare anordnades af
Stockholms Tjänarinneförening en allmän fest.
Den var besökt af en massa folk och
lämnade god behållning och samtidigt därmed
utkom ett nytt nummer af
Tjänarinne-Bladet. Men så mycken agitation på en
gång var mer än smältbart för en del af
husmödrarne, och det dröjde inte längre
än till påföljande söckendag förrän en till
utseendet mycket vördig husmoder hedrade
oss med ett besök å föreningens kontor.
Troligen tyckte nämnda dam att här kräfde
inte höfligheten från hennes sida någon
presentation, och fast den flicka hon samtalade
med undrande sporde med hvem hon hade
den höga äran att tala, förblef det dock
damens ifråga hemlighet. Den obekanta
damen ansåg det inte tillåtligt för
tjänarinnor att besöka festtillställningar, om de
förekomma för ofta. När det upplystes
henne att föreningen anordnar endast <i>två</i>
sådana fester om året fortsatte damen:
»Ja, men det är så obehagligt att ligga
för öppna dörrar», hvilket äfven erkändes
af oss och föranledde min kamrat att
uttala sin förvåning öfver att inte dörrarna
kunde låsas i ett hus i Stockholm där så

<b>Sprid Tjänarinne–Bladet bland vänner och bekanta!</b>
förnämt folk bodde, hon tyckte att detta
påminde allt för mycket om gamla,
fallfärdiga stugor i ociviliserade trakter af
landet. Många liknande frågor
framställdes och föllo på sin egen orimlighet,
hvarefter damen tyckte att vid
festtillställningar gifves det så många tillfällen till
— kurtis, och det ville hon för sin del
förebygga, »eländet är så stort och
ansvarskänslan så liten nu för tiden, så det
kan behöfvas litet försiktighet», fortsatte
hon. Är då detta endast fallet hvad det
beträffar med tjänsteflickorna och
arbetarklassens kvinnor i allmänhet? Det
ekonomiska eländet är, som nogsamt är känt,
störst bland arbetarklassens kvinnor.
Fastän dessa äro i mer eller mindre strängt
arbete mellan 10 och 18 timmar om
dygnet erhålla de härför en betalning, som
för många bringar dem långt under
existensminimum. Hvad ansvarskänsla angår,
har jag funnit, att just arbetarklassens
kvinnor äro de som äro mest medvetna
om ansvaret för sina handlingar. Om en
af arbetarklassens ogifta kvinnor skall föda
ett barn, är hon inte, såsom den unga
damen inom öfverklassen, i tillfälle att
vid lämplig tid resa utomlands under en
eller annan förevändning, såsom att hon
skall ha musiklektioner o. d., utan hon
får, ifall hennes bekanta och anhöriga
anse det som en »skam», tåligt lida den
och för resten arbeta och försöka att
draga försorg om sitt barn, hvilket
hennes jämlikar inom öfverklassen slippa
undan, då de ju lämna sina barn till
främmande personer eller offentliga
inrättningar och därmed är »skammen» och
bekymren för dem slut.

Detta samtal var ju enskildt, och det
anses kanske af många ogrannlaga att
framdraga det för allmänheten, men damen
var okänd och samma ord ha fällts så
många gånger mot oss offentligt, utan att
ha blifvit besvarade, så att jag endast i
korthet ville här bemöta dem.

Under dagens lopp kom det till vår
kännedom att husmoderföreningen som
svar på tjänstflickornas agitation ansågo
sig nödsakade sammankalla de flickor,
som af en eller annan anledning äro
medlemmar af deras förening till ett enskildt
möte. Troligen ville de se huru många
som gått öfver till sina verkliga kamrater.
Folk, som värfvas på sådant sätt och som
inte behöfva känna ansvaret för sina
handlingar tyngre, kände de sig otvifvelaktigt
oroliga öfver. Mötet var som sagt
enskildt, flickorna voro inbjudna med kort
(för kontrollens skull) och som en biljett
af någon besynnerlig ödets skickelse blef
bjuden mig, kunde jag omöjligt neka mig
nöjet att få någon kännedom om
denna förenings verksamhet, som man inte
kunnat få någon klarhet i, och hvars
medlemmar i samtal med
tjänarinneföreningens medlemmar utmärka sig som söta,
lismande fiender, hvilka i frågor angående
föreningens ändamål motsäga hvarandra.

Jag gaf mig i väg upp till
Hushållsskolan vid — — —gatan där
husmoderföreningen brukar hålla sina enskilda
möten. Vid ingången till lokalen finner jag
två tjänstflickor tillhörande hushållsskolan
sittande hopkrupna, trötta och slöa på hvar
sin stol. Jag hälsar och får ett ögonkast
tillbaka och på min fråga om mötet jag
sökte hölls här, svarades ja. Nere i salen
sitta flickorna. Det har sagts i tidningarne,
för något öfver ett år sedan, att
sällskapet räknade hos sig närmare tvåhundra
tjänarinnor, men här syntes inte till mer
än på sin höjd ett femtiotal, kanske voro
en del förhindrade, men tillåt mig tvifla;
vid detta tillfälle hade nog husmödrarne
sändt sina tjänare dit. På
ordförandeplatsen och däromkring sutto några
kvinnor, som utgöra sällskapets styrelse, alla
välbekanta sedan mötena i
tjänarinnefrågan för ett par år sedan.

Ett bevis på med hvilken fart
husmödrarne genomföra reformer åt
tjänstflickorna fick jag, när jag hörde att man
diskuterade — någon diskussion var det
egentligen icke, utan man uppläste och
antog ett förslag till — stadgar för en
tjänarinnornas sjukhjälpsfond, som skulle
bildas af de årsafgifter, som tjänarne
erlägga till husmoderföreningen. Samma
fråga har varit föremål för diskussion
inom »sällskapets» sammanträden vid flera
möten förut. Ett ämne som man tror
hafva dragningskraft bland de enfaldiga
i det oändliga. Paragraferna upplästes en
och en och antogs med något enstaka ja
nere bland de församlade. Och när man
kom till paragrafen, som sade att
tjänarinnorna skulle, för att åtnjuta hjälp från
nämnda fond i fjorton dagar, ha varit
två år i den plats å hvilken hon
insjuknade, då, för att få paragrafen antagen
med åtminstone ett ja måste paragrafen
uppläsas två gånger, hvarefter den antogs
med några få jarop. Hvad säger ni om
detta, ni tusenden af Stockholms
tjänstflickor, som få arbeta i platser som äro
ända till otroligt dåliga? Hur pass
återställd blir en människa på <i>fjorton dagars</i>
hvila, som är fullkomligt försläpad och
utsluten? Det verkar som ett slag i
ansiktet på dessa tjänare, som låna sig som
nummer åt detta husmodersällskap,
hvilket i grund och botten inte vill dem bättre
än <i>kväfva deras rättmätiga intressen</i>.
För öfrigt, de tjänare som lyckas få
platser i Stockholm, där de kunna stanna två
år och däröfver, dem behöfver inte
husmoderföreningen lämna en
<i>barmhärtighetshjälp</i> af fjorton dagar vid
sjukdomstillfälle, ty därför och mera till sörja
deras husbondefolk. Inte detta ens var nog
för erhållande af nämnda barmhärtighet,
för öfrigt behöfves prästbetyg och
rekommendationer t. o. m. om <i>medellöshet</i>.
Trogna, flitiga och goda tjänarinnor få
fjorton dagars hjälp då de äro utsläpade
och medellösa! Ett älskvärdt samhälles
storslagna hjälp!

Därefter vidtog val af styrelse för
nämnda »sjukkassa», och skulle bestå af,
om jag inte missminner mig, tre af
husmoderföreningens styrelse valda husmödrar.
I den föreningen är det styrelsen som
utser och väljer medlemmar till en annan
styrelse, utan att ens fråga det församlade
mötet om valet godkännes. Vidare skulle
flickorna bländas med att <i>två
tjänarinnor</i> finge väljas. Då kunde jag inte
undertrycka känslan af att mötet verkade väl
mycket beställt. Det var inte möjligt att
få namn på två <i>snälla</i> tjänarinnor, d. v. s.
<i>sådana</i>, som ville sina kamraters väl på
samma roliga sätt som sällskapets
husmödrar. Och det var inte utan att det
öfver de förnäma, stela husmödraransiktena
drog en fläkt af skamkänsla när den ena
säger åt den andra: »besynnerligt att de
inte känna hvarandra». Ja, jag
instämmer. Bland sådana stackars, enfaldiga
flickor saknas fullkomligt det intresse och
den omtanke som besjälar de tjänarinnor,
hvilka arbeta med lif och lust inom
Stockholms Tjänarinneförening för hela kårens
gemensamma sociala och intellektuella
höjning. Styrelsevalet slutade emellertid
med att husmödrarne föreslogo dem som
<i>de</i> påstodo voro lämpliga för uppdraget
och valet blef klart.

Därefter hölls ett föredrag öfver tidens
ondska, som börjar tränga ända in i
hemmen, unionskonflikten, hur fegt svenska
folket var som inte ville krig, den myckna
gudsförnekelsen och hur bra tjänstflickorna
ha, som då de höra något ute i den
bullersamma världen, kunna tryggt gå hem
och anförtro sin husmoder detta och af
henne bli upplysta om rätta sammanhanget
af hvad de hört, och bli tröstade och
beskyddade, alldeles som husets små barn.
Något bifall följde inte på föredraget och
jag undrar inte på det.

Därefter bjödos flickorna på kaffe och
då erhöllo de nog hvar sin axelklappning,
ty de utdelades frikostigt. Jag aflägsnade
mig, ytterligare stärkt i min uppfattning
om, att ett dylikt sällskap inte har
framtiden för sig, och det framstår för mig
så som det alltid har gjort, som en fiende
till de tjänarinnor de tills vidare söka
narra med sig.

Men hur var det Adolf Hedin sade:
»Det <i>växer</i> i de djupa leden»!

<tab><tab><tab><tab>Med hälsning:<br>
<tab><tab><tab><tab><i>Maria Qvist</i>.

<img></img>
</chapter> 

<chapter name="Tjänarinnor!">
<h2>Tjänarinnor!</h2>

som ämna byta plats till våren anmäl
eder i tid på Tjänarinneföreningens byrå,
Grefturegatan 20 C. Allm. Tel. 94 39.

Öppet mellan 11—4, 6—7.

Ingen inskrifningsafgift, billig
förmedlingsafgift.

<img></img>
</chapter>

<chapter name="Vårt ansvar af Arla Wallis">
<h2>Vårt ansvar.</h2>

»Att nykterhetsfrågan är en af nutidens
viktigaste sociala frågor» har väl sagts
många, många gånger, men så måste denna
sats innötas i det allmänna medvetandet,
att hvarje samhällets medlem tvingas att
till den inta ståndpunkt. Först då kan
man hoppas på frågans lösning.

Hvarje samhällsmedlem? Ja, ty ingen
finns, som intar en så obetydlig plats på
den sociala rangskalan, ingen en så hög,
att han eller hon är fullkomligt fristående,
fullkomligt oberoende af alla andra, är ett
— afslutat helt för sig.

Och det är just detta, allas beroende
af alla, som hos tänkande varelser
ovillkorligen måste alstra ansvarskänsla. Utan
samhörighetsidén är nykterhetsidén egoism,
med den är den altruism, d. v. s. kärlek
till nästan.

Vårt århundrade har ju blifvit kalladt
»barnets århundrade», och denna tidens
anda gör sig glädjande nog, tydligt
märkbar äfven inom nykterhetsrörelsen. Förr
koncentrerades arbetet på individens
räddning, nu gäller det i stort sedt, att
förekomma, att rädda barnen. Och ges det
något i lifvet, som skall kunna elda oss
kvinnor, vi må vara mödrar eller ej, att
hvar i sin mån delta i nykterhetsarbetet,
så är det just vår ansvarskänsla gentemot
den kommande generationen, gentemot
barnen. Men för att vår ansvarskänsla
på detta område skall kunna ruskas vaken
och ledas i rätt riktning, måste vi skaffa
oss kunskaper. Därtill förhjälper oss
nykterhetsarbetet, om det fattas vidsynt, på
ett mycket bekvämt sätt, ty så intimt
hänger nykterhetsfrågan samman med dagens
öfriga sociala frågor, tuberkulosfrågan,
bostadsfrågan, kvinnans rösträttsfråga etc.
att man får en inblick i dessa liksom till
skänks.

Vi kvinnor, som stå barnen närmare
än männen, bära också det större
ansvaret. Det gäller därför för oss att läsa —
och tänka. Läsa vi de
populär-vetenskapliga skrifter, som ur medicinsk, etisk,
juridisk och social synpunkt beröra denna
fråga, finna vi nyckeln till mången sorglig
gåta vi mött ute i hvardagslifvet. Vi ha
sett verkan, ha grubblat öfver orsaken,
men af okunnighet ej kunnat finna
sammanhanget.

Statistiken visar, att ¾ af alla de brott,
som ledt till intagning i statens fängelser,
måste skrifvas på alkoholens konto. Väl
är det männen som begått dessa brott,
men stå icke kvinnorna här med sin
dryga skuld ? Flertalet idioter äro barn af
alkoholbelastade föräldrar. Står kvinnan
äfven här utan medansvar? Ha dessa
brottslingars mödrar och hustrur, ha dessa
idioters mödrar vid valet af make varit
medvetna om sitt ansvar gentemot den
kommande generationen? Åhnej, därtill
har okunnigheten på detta område varit
för stor, missriktad pliktkänsla och falskt
medlidande har fått spela en ödesdiger
roll. Men nu, när arbetsmarknadens flesta
områden öppnats för kvinnan, och hennes
tillfälle till själfförsörjning därigenom ökats,
har också hennes ansvar vid valet af make
mångdubblats.

För våra dagars kvinnor finnes ej längre
okunnighetens försvar. Den värnplikt
samhället kräfver af oss kvinnor, att föda och
fostra andligt och lekamligt kraftiga
medborgare, kunna vi aldrig fullt uppfylla
utan att sätta oss in i nykterhetsfrågan.
<b>Hård</b> — och rättvis blir framtidens dom
öfver nutidens kvinnor, om vi i detta
hänseende försumma vår plikt, ty med
ökad upplysning följer oafvisligen — ökadt
ansvar.<tab><tab><tab>	<i>Arla Wallis</i>.

<img></img>
</chapter>

<chapter name="Stockholms Tjänarinneförenings
möten, kurser och föredrag
under mars och april">
<h2><small>Stockholms Tjänarinneförenings
möten, kurser och föredrag
under mars och april.</small></h2>

l:sta torsdagen i månaden: Svenska
språket.

2:dra: Ordinarie föreningsmöte.

3:dje: Svenska språket.

4:de: Föredrag.

<img></img>
</chapter> 

<chapter name="En årsfest hos
Tjänarinneföreningen af Elin Lindhagen">
<h2>En årsfest hos
Tjänarinneföreningen.</h2>

Såsom passiv ledamot af Stockholms
Tjänarinneförening deltog jag söndagen
den 11 februari i den helt och hållet af
tjänarinnorna själfva anordnade årsfesten,
som på aftonen denna dag hölls i
goodtemplarlokalen, Grefturegatan 20 C, i
hvilket hus äfven deras platsanskaffningsbyrå
är belägen. Festen var mycket lyckad
och hade att glädja sig åt ett stort antal
deltagare både inom och utom föreningen.
Föreningens medlemmar erlade en afgift
af 50 öre, utom densamma stående fingo
betala 1 kr., men jag har icke hört någon
som ångrat denna utgift.

Sedan föreningens ordförande hälsat
deltagarna välkomna och i några få ord
redogjort för föreningens verksamhet under
det gångna året, inträdde en
dubbelkvartett från den kända Bellmanskören och
sjöng »Vårt land» samt därefter flera
andra sånger, både allvarliga och roande.
Efter denna vackra början fortsattes den
musikaliska afdelningen af fröken
Runnquist, iklädd Delsbodräkt, som till
pianoackompanjemang, på sitt innerliga, från
allt effektsökeri fria sätt, sjöng flera
romanser af olika kompositörer, hvarefter
lektor Ottelin höll ett synnerligen
populärt och medryckande samt med spändt
intresse åhört föredrag öfver
»själfbildning», som jag önskar kunnat höras af
många flera bland både s. k. bildade och
obildade.

Efter en liten stunds hvila vidtog åter
kvartetten med några nummer, ett par af
dem mycket roliga, och fröken Runnquist
med en hel hop folkvisor utan
ackompanjemang; alla sångare så lifligt applåderade
att de hade svårt att få sluta. Då denna
mera allvarliga del af festen var slut,
uppträdde ett par af föreningens passiva, men
mycket verksamma medlemmar, iklädda
dalgossedräkter. Roliga visor föredrogos
af den ena, »Pelle i Storängen», på ett
dramatiskt och mycket skrattretande sätt,
hvarvid den andra, Matts,
ackompangerade, och mottogs med stormande
applåder, hvarefter den sista sångaren, på
ordförandens anmodan, inbjöd de närvarande
att taga för sig af den, under tiden
framdukade, materiella delen af festen —
stora fat med aptitliga smörgåsar, godt
té jämte småbröd och mjölk.

Under denna del af festen hade man
tillfälle att hälsa på och samspråka med
gamla bekanta och, om man så önskade,
göra nya bekantskaper. Jag roade mig
med att äfven besöka det rymliga köket,
där de raska och trefliga flickorna, alla
medlemmar af föreningen och flera äfven
i styrelsen, hade en otrolig brådska att
fylla smörgåsfat och tekannor, hvilka
tömdes så fort de kommo in. Det hela var
en liflig och mycket treflig scen.

Efter supéen och sedan bänkar och
stolar med fart undanskaffats, satte sig en af
»dalgossarne» till pianot och spelade en
liflig vals, hvilken lockade de unga att
svänga om. Då kavaljererna icke voro
så många gick det lika bra för flickorna
att dansa med hvarandra, och det gjorde
de också med gladt humör. Jag gick hem
innan dansen slutade, men hörde sedan,
att den omväxlade med danslekar och
afslutades med en långdans, som äfven
lockade de äldre med sig.

Hvad som vid tjänarinneföreningens
fester är särskildt framträdande, är den
otvungna, glada stämningen och den
städade tonen, som visar att de flesta
medlemmarne äro verkligt fina kvinnor, med
vilja och förmåga att lyfta dem af sina
tjänande systrar, som genom att ingå i
föreningen komma i beröring med dem.
Oaktadt det otrefliga bråk, som föregick
föreningens bildande, var det ändå just
några af de bästa bland tjänarinnorna
som bildade densamma, och därför böra
vi alla husmödrar, af allt hjärta önska
den framgång, i samma riktning på
hvilken den hittills gått framåt.

<tab><tab><tab><tab><i>Elin Lindhagen</i>.

<img></img>
</chapter>

<chapter name="Teckna edert namn å kvinnornas
masspetition för politisk rösträtt!">
<h2><small>Teckna edert namn å kvinnornas
masspetition för politisk rösträtt!</small></h2>

Masspetitionslistorna gå i dessa dagar ut
öfver allt Sveriges land. Alla kvinnor
som fyllt 18 år, gifta och ogifta af alla
klasser och inom alla yrken, böra teckna
på.
</chapter> 

<chapter name="Kvinnornas masspetition">
<table b>

<td 3><h2>Kvinnornas masspetition.</h2>

Vi undertecknade svenska kvinnor anse att, då kvinnan har samma skyldighet
att lyda lagen som mannen, rättvisan kräfver, att hon äfven får samma rätt som han
att deltaga i valet af lagstiftare. Genom att här nedan teckna våra namn vilja
vi gifva uttryck åt vår önskan, att politisk rösträtt må tillerkännas svensk kvinna
på samma villkor som svensk man.

		
<td c><sp>Namn</sp> <td c><sp>Yrke</sp> <td c><sp>Adress</sp>
<td><tab><td><tab><td><tab>

<tab><tab><tab>

<tab><tab><tab>
</table>
</chapter>

Det har skrifvits och talats så mycket
om rättvisan och om nyttan af att äfven
kvinnorna få politisk rösträtt.

<i>Rättvisan</i> ligger ju själfklart däri, att
hvarje myndig samhällsmedlem bör få
deltaga i valet af de män, som skola stifta
lagar och pålägga skatter för hela
samhället, således också för dem som stå
lägst på samhällets rangskala. Den som
tjänar bör därför också få rösträtt.

<i>Nyttan</i> af rösträtten den består däri, att
samhällets intressen i sin helhet blifva
bättre tillgodogjorda ju bättre och
allmännare medlemmarne välja förspråkare i
riksdagen. Äfven har rösträtten den
nyttan med sig, att den utvecklar dem som
utöfva rösträtt, ty utöfvande af rösträtt
föder <i>eftertanke</i>. Det fordras att taga
reda på de personers åsikter, på hvilka
man skall rösta och att tänka efter, hvilka
människor genom riksdagsverksamheten
bäst skulle gagna samhället i sin helhet
och mig själf.

Rättvisan i att kvinnorna få rösträtt
detta förnekar numera folk endast
undantagsvis, äfven nyttan som skulle följa
däraf, för individen och samhället, erkännes
af en alltmer växande skara. Men den
kraftigaste invändningen mot att kvinnorna
skola nå fulla medborgerliga rättigheter
är följande: kvinnorna vilja ej ha rösträtt.

Och därför äro dessa listor utsända för
att få många, många namn, 100 tusen
namn minst, och med hvarje namnteckning
säger en kvinna: <i>jag vill ha rösträtt</i>.
Och så växa dessa röster ut till den
starkaste kår som ljuder högt och tydligt:
<i>vi kvinnor vilja ha rösträtt</i>.

Skulle vi kvinnor ej få vår rätt nu,
samtidigt med att de män tilldelas
rösträtt som ännu ej ha sådan, så kunna vi
dock vara öfvertygade om, att <i>ju flera</i>
vi bli som skrifva på listorna <i>desto förr</i>
få vi rösträtt. Och <i>alla</i> kvinnor inom
<i>alla</i> yrken, äfven inom tjänarinnornas,
måste skrifva på för att riksdag och
regering skola få riktigt klart för sig att
kvinnor inom alla yrken vilja ha rösträtt,
äfven tjänarinnorna.

Kvinnorna hafva i denna stund en
ganska stark rösträttsorganisation,
Landsföreningen för kvinnans politiska rösträtt,
som omfattar icke mindre än 51
föreningar spridda öfver landet från Trelleborg
till Gellivare. Men hvad som skall drifva
rörelsen framåt nu —- ännu mer än
organisationen — det är masspetitionen.

Allmän rösträtt hoppas vi snart blir
införd i vårt land, men rösträtten är ej
allmän, om icke kvinnorna få vara med och
blir ej heller allmän, om ej <i>alla kvinnor</i>
få vara med — också tjänarinnorna.
Därför böra tjänarinnorna genom stor
anslutning till masspetitionen säga kraftigt
ifrån, att äfven de vilja ha rösträtt, och
således också sätta ut sitt ärliga yrke
»tjänarinna» under yrkesrubriken.

Och tycker ni ej att ni själf skulle vilja
välja på riksdagsman, så försvåra likväl ej
— genom att ej skrifva på — utsikterna
för en medsyster, t. ex. en annan
tjänarinna, att få den rösträtt hon längtar efter.

Och tro ej att ni får betala någon stor
skatt för att ni blir delaktig af den
allmänna rösträtten, ty allmän rösträtt
betyder just att medborgare få rösträtt utan
afseende på inkomst.

Har ni ej förut röstlista, så klipp ur
röstlistan i bladet, skrif dit edert namn,
om ni fyllt 18 år, skaffa några namn till
och sänd in listan (med ett enda namn
eller med flera namn) till Rösträttsbyrån,
Kungsträdgårdsgatan 10, Stockholm, eller
Tjänarinneföreningens expedition.

<tab><tab><tab><tab><i>Anna Lindhagen.</i>

<img></img>
</chapter>

<chapter name="Ur verkligheten af Walborg Ulrich">
<h2>Ur verkligheten.</h2>
<table o>
<td c><b>Stockholmsbild</b>
<td c>för Tjänarinnebladet.
<td c>Af <i>Walborg Ulrich</i>.
</table>.

(Forts. fr. n:r 1, 1905.)

»Det är fru Berggren, som skrifvit
betyget, och hon har lofvat att
rekommendera mig, om frun vill ringa upp i
telefon ».

»Det är bra. — Jungfrun ser ordentlig
och snäll ut, fast jag vill bara på förhand
säga ifrån, att något svar som nyss vill
jag inte ha, medan jungfrun är i min
tjänst. Jag ger 18 kr. i månaden, 10 till
jul och 5 till midsommar. Hvarannan
söndag får jungfrun gå i kyrkan på
förmiddagen och hvarannan söndag ledig på
eftermiddagen efter 6, såvida vi inte ha
främmande. Har jungfrun släktingar här?»

»Både mor och syskon», blef det korta
svaret.

»Bröder?» frågade »hennes nåd»
ironiskt.

»Tre bröder och fyra systrar».

»Åh, bevare oss väl, så många! Då
tror jag knappast, att jag kan tänka på
jungfrun vidare. Jag har råkat ut för
sådant än gång förr, och jag kunde aldrig
komma ut i köket på den tiden, utan att
det satt någon »bror» eller syster där.

»Vi syskon få just inte träffas så ofta
numera. Hvar och en har sin plats att
sköta, och skulle någon hämta mig en
söndagskväll när det är min utedag, så
kan de ju stiga in i jungfrukammaren»
svarade Anna lugnt, ehuru hon tyckte, det
var mycket begärdt, att en tjänstflicka ej
skulle få ha några släktingar.

»Det finns ingen jungfrukammare här.
Lägenheten är bara fyra rum, matsal,
salong, sängkammaren och fröknarnas rum.
Men köket är ganska rymligt, så att
jungfruns byrå kan stå där».

Anna såg litet häpen ut. Hennes byrå
var visserligen helt enkel, men dock
alldeles ny och fin. Helt säkert kunde den
lätt fara illa i köket. Hon tänkte på sitt
lilla trefliga krypin hos Berggrens, det var
knappast så stort att det borde kallas
»rum», men hon hade dock plats för
sängen, tvättstället, byrån och symaskinen.
Symaskinen! Hvar skulle hon väl få göra
af den. Inte på några villkor fick den
stå i köket, den som hon var så rädd om.
Det var Birgers julklapp till henne förra
året och som han själf sagt »den första
möbeln till vår bosättning».

»Jag vet inte» började hon tveksamt
men —»

»Ja, jag kan verkligen inte betala 250
kr. mera i hyra, för att min jungfru skall
ha en salong för sina mottagningar»
afbröt »hennes nåd» i allt annat än »<i>nådig</i>»
ton. Hon blef utom sig sig vid tanken
på hvilka pretentioner tjänstflickorna ha på
sina matmödrar numera. Inte mindre än
fyra hade i dag förklarat, att de ej ville
ta en plats, där det ej fanns
jungfrukammare, och en hade varit nog oförskämd
att fråga, hvad meningen var med att det
stod »en bra plats» i annonsen. Det
måtte väl ändå vara skillnad på att tjäna
hos »hennes nåd» Cronsköld eller fru
Andersson och Pettersson! Och den här
flickan, som såg så ordentlig och hygglig
ut — skulle nu hon också vara lika
pretentiös.

»Jag tänkte inte på någon salong eller
några besök», sade Anna inte utan ett
litet leende, »jag bara undrade, hvar jag
skulle få ha min symaskin, som jag är
mycket rädd om».

»Symaskin! Och så klaga jungfrurna
öfver små löner, när de ha råd att köpa
sig symaskiner!

»Det vore väl inte illa använda
besparingar, men hvad mig beträffar, så har
jag inte köpt den själf utan fått den i
julklapp af min fästman».

(Forts.)<br>
——————————————————<br>
<small>Stockholm 1906. A.-B. Arbetarnes tryckeri.</small>
</chapter>
<chapter name="N:r 2">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>2:dra årgången.<tab>N:r 2, 1906.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 35 öre. Lösnummer 5 öre.</b></small>
</table>
</chapter>

<chapter name="Tjänarinne–Bladet 1906 af Red.">
<h2>Tjänarinne–Bladet 1906.</h2>

Då Stockholms
Tjänarinneförening — efter att föregående år
hafva utgifvit två lösa nummer —
från och med i år utger andra
årgången af Tjänarinne-Bladet, är det
med förhoppning om, att tidningen
skall mötas med glädje och intresse
af den kår för hvilken den
hufvudsakligast är ämnad, nämligen
tjänarinnorna. Som det är vår
önskan, att tidningen skall sprida
upplysning inom kåren, kommer
den att utom frågor som röra
tjänarinnornas eget fack — dels
deras arbete, dels deras organisation—
äfven att behandla andra aktuella
frågor, hvilka böra intressera hvarje
samhällsmedlem, såsom
arbetare- och nykterhetsrörelsen,
kvinnosaken, kooperationen m. fl.

Då vi vi från flera håll fått löfte
om medverkan, tro vi att den
skall kunna fylla de anspråk som
komma att ställas på densamma.

Tidningen utkommer under året
sex gånger och kostar 35 öre,
postbefordringsafgiften inberäknad.

Prenumeration kan ske, inom
Stockholm på
Tjänarinneföreningens expedition, Grefturegatan 20
C, och i landsorten genom att till
samma ställe med postanvisning
insända 35 öre och tydlig adress.<br>
<tab><tab><tab><tab><i><b>Red.</b></i>

<img></img>
</chapter

<chapter name="Huru bör handelsverksamheten läggas? af M. Sundell">
<h2>Huru bör handelsverksamheten läggas?</h2>

Handelsverksamheten har på relativt
kort tid utvecklat sig mycket hastigt.
Och det egendomliga med denna
utveckling är att den skett utan gemensam
organisation och utan bestämd plan.
Enhvar som därtill har lust har rätt
att slå sig på affärer och bli affärsman.
Ingen begränsning af antalet handlande
finnes. Helt öfverlämnas det åt enskildas
initiativ att betjäna allmänheten. För
få handlare har man ej anledning
beklaga sig öfver, om undantag göres för
platser där jordägare monopoliserat
handeln. Däremot har man anledning att
beklaga sig öfver för många handlande.

I korthet kunna vi säga att
utvecklingen skett planlöst, på måfå i st. f.
efter ordnade principer.

Se t. ex. på det oerhörda antal
handelsbutiker, som för närvarande finnas! Äro
de icke ett tydligt bevis på planlösheten
i handelsverksamhetens utveckling? Icke
behöfde allmänheten så många
affärsbutiker för att bli betjänade. Det är en
stor förlust som göres, då onödiga
affärsbutiker hyras, och lika oekonomiskt är
det om för många personer sysselsättas
inom affärsverksamheten. I Sveriges
städer, sålunda landsbygden oräknandes,
funnos enligt den officiella statistiken år
1904 icke mindre än 16,586 handlare.
Det är dyrt att uppehålla ett sådant
antal handlande. De voro upptaxerade
för en nettovinst af 62,450,887 kronor.
Och huru stora summor ha icke
dessutom utbetalts i hyror för butiker,
som äro alldeles öfverflödiga, och alla
öfriga onödiga omkostnader? Allt detta
få konsumenterna, d. v. s. de som köpa
varorna, betala.

När man ser dessa väldiga millioner,
som nu öfverflyttas från konsumenterna
till affärsmännen, och då man går en
gata fram, i hvilken stad som helst, och
ser huru affärsbutikerna ligga den ena vid
den andra på ömse sidor om gatan, och
samma bild upprepar sig gata upp och
gata ned, då måste man ovillkorligen
fråga sig: är det nödvändigt att handeln
skall vara ordnad på detta planlösa sätt?
Är det till förmån för den stora
allmänheten att ett antal handlare uppehållas,
som ha rättighet att tilldraga sig
millioner kronor från allmänheten?

Det är ej nödvändigt att det skall
vara så. Konsumenterna kunna
sammansluta sig och blifva sina egna handlande.
D. v. s. de bilda föreningar, som ha till
uppgift att utöfva affärsverksamhet och
hvilka skola förhindra de stora
affärsvinsternas öfverflyttande från
allmänheten till handlandena. Sådana
föreningar finnas i de flesta länder; i
Sverige ha vi omkring 600 sådana
organisationer.

Dessa organisationer kallas kooperativa
föreningar eller konsumtionsföreningar.

I allmänhet börjas dessa
konsumtionsföreningar mycket anspråkslöst, ofta
endast med öppethållande af affärsbutiken,
hvilken kan vara förlagd i en gammal
bryggstuga eller dylikt, endast på
kvällarna med styrelsen som expediter.
Sedan sker utvecklingen allt efter som
medlemmar sluta sig till föreningen,
och inom relativt kort tid, endast några
år, öfverraskas man af att den lilla
organisationen, som började så
anspråkslöst, vuxit ut till en stor affär som är
den stabilaste af samtliga på platsen. I
Sverige ha vi affärer, som haft denna
anspråkslösa början, hvilken nu ha
omsättning af i det närmaste en half million
kr. och med vinster öfverstigande 32,000
kronor om året. Och i England ha vi
föreningar, hvilka börjat lika anspråkslöst,
som nu ha omsättning af öfver 28
millioner kr. och vinster på 2 millioner kr.
om året. Så är förhållandet med
konsumtionsföreningen i Leeds. Denna
förening har i andelskapital icke mindre än
17¾ millioner och har en hel del olika
fabriker som under 1905 hade en
tillverkning på 3¼ million kr. Under de
senaste fem åren har denna förening
haft i omsättning öfver 135 millioner
och i vinster 18 millioner kr.

Hvad kan anledningen vara till sådana
storartade resultat? Helt enkelt det

<b>Sprid Tjänarinne–Bladet bland vänner och bekanta!</b>
system, hvarefter föreningarna arbeta. Det
beror på den lefvande kraften, som
ligger i kooperationen, på de sunda
principer kooperatörerna lagt till grand.

Dessa principer äro i korthet följande:
Konsumenterna sammansluta sig för att
själfva tillvarataga handelsvinsten. Denna
vinst fördelas, sedan bestämd ränta
lämnats på andelskapitalet, till köparna allt
efter inköpen i affären. Allt efter som
en medlem gjort inköp i affären får han
sålunda vinst. Detta gör att
medlemmarne bli särskildt intresserade af att
göra inköpen i sin egen affär. I
affärerna tillämpas kontant betalningssystem,
så att de, hvilka betala sina varor, slippa
betala för dem som uraktlåta detta.
Genom kontanthandeln kommer
medlemmarne icke i skuld och föreningen
har rikligare med kapital till sitt
förfogande. Antalet handelsbutiker regleras
och kooperatörerna, som peka på det
oändliga slöseri de många onödiga
handelsbutikerna äro, komma icke på tanken
att lägga butikerna bredvid hvarandra,
såsom den privata affärsvärlden kommer
sig till last. Allt efter som
kooperatörerna kunna göra sig gällande reglera
de alltså handelsbutikernas antal, så
att konsumenterna icke behöfva
uppehålla ett öfverflödigt antal butiker, ofta
lyxuösa, under det de flestas bostäder
äro till ytterlighet anspråkslösa.

De många föreningarna sammansluta
sig så i ett gemensamt förbund, hvilket
upprättar en engrossaffär, från hvilken
konsumtionsföreningarna göra sina inköp,
för att såmedels åt sina medlemmar
rädda den vinst som grossörerna eljest
skulle inhösta.

Denna föreningarnas partihandel
upprättar så egen tillverkning å de artiklar,
som skola förbrukas. Genom denna
organisation ha vi först fastslagit den
gemensamma solidariteten mellan de
olika handelsföreningarna, i stället för
handelsmännens konkurrens ha
kooperatörerna fastslagit samarbete och
solidaritet. Vidare öfverflödiggöres den
mångfald af mellanhänder som nu existerar
å affärsområdet. Kooperatörerna vilja
att konsumenten skall genom egna organ
direkt möta producenten och såmedels
undgå oskälig fördyring af produkten.

I Sverige ha af de befintliga
konsumtionsföreningarna omkring 130
sammanslutit sig i kooperativa förbundet med
ett medlemsantal af omkr. 25,000. En
partihandelsverksamhet har påbörjats,
som för 1905, det andra
verksamhetsåret, haft en omsättning af 750,000 kr.
och en vinst af omkr. 13,700 kr. Detta
är dock endast en liten början. För ett
fåtal år sedan började Danmarks
kooperatörer på samma sätt. 1905 hade deras
partihandel en omsättning af 26¼ million
kr. med en vinst af 1,172,598 kr. Nu
har deras partihandel fabriker på en hel
del områden.

Och huru mäktig har icke den
engelska partihandelsföreningen visat sig.
Den hade en omsättning 1905 af 377¼
million kr. Däraf tillverkades vid egna
fabriker för 64½ million kr. Denna
partihandel har ett kapital till sitt
förfogande på öfver 71 millioner kr.
Vinsten uppgick för 1904 till öfver 6
millioner. I vinster ha på 41 år hopbringats
73½ millioner. Detta endast i den
engelska <i>partihandeln</i>.

I Storbrittanien har vidare inom
<i>konsumtionsföreningarna</i> under de senaste
42 åren i vinster hopbringats 2,440½
millioner kr., som till medlemmarne
fördelats efter köpta varor.
Omsättningen under samma tid uppgår till den
enorma summan af öfver 26,021
millioner kr.

Öfver 2 millioner personer äro
anslutna till de engelska
konsumtionsföreningarna. Dessa ha ett kapital af
453 millioner kr. till sitt förfogande.
Omsättningen inom dessa
konsumtionsföreningar uppgick för 1904 till 1,068
millioner med en vinst af 168 millioner
— enorma summor för ett års
verksamhet!

Denna väldiga rörelses vagga stod i
en anspråkslös lokal, belägen vid en
storstads bakgata. Och som faddrar
stodo ett tjugotal fattiga arbetare, som
hade tillräckligt mod att utsätta sig för
kamraters och allmänhetens hån.

Så mäktig kan en rörelse växa, som
bygger på sunda principer. Men en
viktig faktor för rörelsen är att
kvinnorna, de som skola göra inköpen af
lifsförnödenheterna, förstå kooperationen
och äro intresserade af densamma. Huru
beklagligt är det icke ställt i detta
hänseende i vårt land. Vi ha tusentals
familjer som lefva på svältgränsen,
tusental mödrar som ej kunna gifva sina
barn tillräcklig föda, som lida under en
ständig brist på nödvändighetsartiklar.
Under det de så göra kasta de bort de
fåtal slantar de äga till handelsmännen
och få ej så stor valuta för pängarna
som de skulle ha. De bidraga till
upprätthållandet af de många onödiga
butikerna, de lämna sitt bidrag till de stora
onödiga omkostnader, det nuvarande
affärslifvet består sig med, de bidraga
vidare till den stora skatten till
handelsmännen af 62½ millioner, som för öfrigt
ej stannar vid detta belopp utan stiger
för hvarje år. Alla dessa onödiga
utgifter midt under knappa
omständigheter, ofta under skriande nöd!

Hvarföre denna inkonsekvens?
Troligen i de flesta fall på grund af
okunnighet. Man vet ej något om
kooperationen, vet ej hvad den kooperativa
rörelsen vill.

I England finnes ett kvinnligt
kooperativt gille, som bildades 1887 af 7
kvinnor. Det tog till sin uppgift att
hufvudsakligast bland kvinnorna sprida de
kooperativa idéerna och verka för
anslutning till konsumtionsföreningarna. Nu
har detta gille 26,000 kvinnor inom sin
organisation. När skola vi få ett sådant
kvinnligt gille? Huru länge skall det
dröja innan någon kvinna här uppträder
för att organisera en sådan kvinnlig
agitationsarmé, som skall gå ut till
medsystrarna ute i lifvet och visa på de
fördelar det kooperativa handelssystemet
har?

Det behöfdes mycken agitation hland
kvinnorna för att visa på det
kooperativa systemet, och det torde ej vara
tvifvel underkastat att icke just
kvinnorna själfva äro bäst lämpade till detta
agitationsarbete.

Blifva kvinnorna en gång påvisade
hvad det kooperativa handelssystemet
har för uppgift, skola de säkert icke stå
svarslösa inför den fråga rubriken på
denna artikel innehåller.

<tab><tab><tab><tab><i>M. Sundell</i>.

<img></img>
</chapter> 

<chapter name="Kunskap är makt af Esther Borge">
<h2>Kunskap är makt</h2>

<poem>Lys over Landet, —
Det er det vi vil.
<tab><i>Jacobsen</i>.</poem>

Jag undrar om man inte en stund på
dagen blir trött på den värld man har
omkring sig. Man längtar från frun
som talar om hushållsgöromålen, från
barnen som käxar och bråkar, man
längtar till en stilla stund i en stilla
vrå för sig själf. När man ändtligen
kommit i ro, och hvilans och tystnadens
första behag äro borta, då längtar man
efter något, efter någon. Men inte den
och inte den, de prata bara om sån’t
och sån’t, och just ingenting roligt eller
intressant. Och i ensamheten kommer
hela vidden fram af det fattiga,
glädjelösa lif man lefver, ett lif, visserligen
fyllt af samhällsnyttigt och nödvändigt
arbete, men ofta med så litet glädje för
de utöfvande själfva.

Men det finnes dock oaser i lifvets
torra öken. Och i dem finnas källor.
Och en rik källa till lifsglädje äga vi i
böckerna. I och genom dem stå vi i
förbindelse med forna och närvarande
tiders största andar, och genom dem
ligger hela lifvet öppet för oss.

Om människorna rätt tänkte på hvad
de äga i böckerna, så skulle lifvet med
ett slag blifva rikare och ljusare för
dem. Genom dem kunna vi till vår
egen lilla lifskännedom lägga så mycket
större och snillrikare människors
lifserfarenhet.

Böckerna sätta våra tankar i rörelse,
så att vi genom dem utbilda vår
tankeverksamhet och därigenom äfven vår
reflektionsförmåga. Och tanken behöfver
så väl uppodlas. Förrän det är gjort
kan vi intet så, och utan sådd inga
skördar. Kunskap ger makt och makt
ger frihet!

I nutidssamhället kämpar penningen
en obarmhärtig strid med upplysningen
om makten; därför, ju mindre pengar
vi förfoga öfver, ju mera kunskap och
förstånd äro vi i behof af. När därföre
tjänarinnorna vill föra sin kamp för
bättre lifsförhållanden så måste de också
skaffa sig vapen därtill; och vapnen heta
upplysning och bildning.

Då svarar ni, att det vilja vi men
äro ej i tillfälle därtill. Dock har man
ärlig vilja kan man komma långt på
den vägen, och försök, så skola ni finna
att det sedan blifver ett behof och att ni
hvarken kan somna om kvällen eller
arbeta om dagen, om ni ej har med er
en af de väckande eller ljusbringande
tankar ni funnit i en af edra
älsklingsböcker.

Att tjänarinnorna ej hafva så god tid
att läsa är ju ett faktum, men därför
vill jag också påpeka att det beror ej
blott på huru mycket man läser, utan
på hvad och huru man läser. Man kan
läsa blott några sidor och på dem kan
man lefva både en och flera dagar. Då
man har sådana sysslor som
tjänarinnorna kan man sköta både sitt yttre
och inre lif.

Samtidigt med att man skalar potatisen
eller sopar golfvet kan man gnola en
vers af Fröding eller Heidenstam, eller
i sitt stilla sinne beundra hvad man
läst om revolutionens hjältemodiga
kvinnor, deras uppoffringar för sitt land och
friheten, eller fundera på hur kvinnans
rösträtt skall lösas. Och så småningom
går man i köket och bildar sig utan att
man själf vet om det. Men försök
därföre hvarje kväll eller om morgonen,
blott medan kaffet kokar, få läsa, om
så endast tio minuter, så att ni har
något att lefva på under dagens lopp.
Men då vill jag också säga att det skall
vara något att lefva på. Här i
Stockholm fins riklig tillgång på goda böcker
genom lånbiblioteken; särskilt kan
omnämnas Stockholms Arbetarebibliotek i
Folkets Hus, där man mot en ringa
afgift kan få låna nästan allt hvad man
önskar. Detta bibliotek begagnas i så
stor utsträckning af de manliga
arbetarne, så ni knappast kunna ana det, ty
läslusten och lusten att bilda sig är hos
dem en helt annan än hos kvinnorna.
Därigenom komma de före; komma då ej
kvinnorna med, hvad blir följden? Jo
förakt och förtryck. Det blir ej blott
klassförtryck, utan därtill kommer en
lika farlig fiende att kämpa emot,
könsförtrycket; ty det är lika svårt att
förtryckas af sina egna som af främmande.
Då det nu finnes tillgänglig god litteratur
så låt oss fröjda oss med den.
Tidningarna skola vi ju också läsa; men allt hvad
de innehålla är ej lifgifvande.
Olyckshändelserna t. ex. bruka folk dö af både
andligen och lekamligen. Följetongen är
i de flesta fall dålig. Men i tidningarne
finns ju annat. Om ni ej med detsamma
kan intressera er för politik och
riksdagsförhandlingar så finns det ofta
anmälningar af böcker (hvaraf ni kan få reda
på en hel del som ni sedan kan
efterhöra på lånbiblioteket), konst och teater
samt många intressanta uppsatser. Men
lägg framför allt bort att läsa om
olyckshändelser och mord, ty det förstör
nervsystemet och stjäl bort tiden för
annan nyttig läsning. Huru oupplysta
och litet utvecklade människorna i
allmänhet äro bevisas däraf, att tidningarna
så mycket sysselsätter sig med hemska
saker. Vi tycka det är rått, då
spanjorerna med gladt mod åse en
tjurfäktning, där blodet flyter i strömmar från
de för publikens nöje uppristade och
döende människorna och djuren. Men
är det ej samma känslor, fast för oss
själfva maskerade, som låter oss frossa
i de hemska saker som tidningarne, tack
vare läsarna, äro så pigga att publicera.
Lägg därför bort att läsa
brottmålshistorier!

Då man börjar läsa, blir man
medveten om att man måste läsa mera för
att få en öfverblick öfver lifvet, världen
och dess förhållanden. Vi lära oss då
äfven förstå sammanhanget, få se huru
släktet, liksom individen, vuxit från en
obetydlig början till våra dagars rika
möjligheter. Det gifves nu så många
vetenskapliga uppsatser, i hvilka vi få
lära känna jordens utvecklingshistoria.
Vi få på det viset af vetenskapen till
skänks allt det arbete och all den möda
den haft, för att rädda människorna
från gångna århundradens vidskepelse.
Detta bör äfven, då vårt förstånd blifvit
upplyst, rädda oss från att hänge oss
åt första bästa religiösa sekt, som vill
taga oss under armarna.

Hvad är det som gör människorna i
Ryssland så vidskepliga? Jo, den djupa
okunnigheten. Äfven vi äro vidskepliga,
fast vi ej märka det så mycket själfva;
men när vi rannsakar hjärtan och njurar så
skola vi nog se, att äfven vi hafva
behof af så mycken bildning vi möjligen
kunna få. Och därföre, jag upprepar
det ännu en gång, måste vi läsa, Inte
en roman till slut för att se huru det
går (då är det bara att titta i slutet),
utan sådant som kan gifva oss
förklaring på huru vårt lif kan bli rikt och
fritt, huru vi skola kämpa mot andligt
mörker och högmod, och huru vi
därföre först få gå till doms med oss själfva.
Somliga böcker skola för oss blifva en
spegel liksom lifvet är det; och liksom
det lär oss att det vi ej finner godt och
vackert hos andra, det böra vi utrota
hos oss själfva, så skola böckerna, d. v. s.
de goda människorna som lefvat med
sitt exempel och sitt tal, blifva våra
lärare och föredömen.

Ty att blifva bildad, det är ej att ha
gått i skolan så och så många år och
fått betyg på att man är mogen, utan
det är att se med ögonen, höra med
öronen och förstå med förståndet. Är
det då godt så kan man lika väl själf
bilda sig som någonsin en skola kan
göra det; ty många af dem som med
goda betyg lämnat skolan, hvarken
äro eller någonsin komma att bli
bildade, ty de förstå ej bildningens innersta
natur och väsen.

Kom därför ihåg hvad ni skyller er
sak och sök upplysning. Ty kunskap
är makt och makt ger frihet, alltså ingen
frihet utan kunskap.

<tab><tab><tab><tab><i>Esther Borge.</i>

<img></img>
</chapter> 

<chapter name="Några drag ur blommornas lif af Karin Reix">
<h2>Några drag ur
blommornas lif</h2>

var ämnet för d:r Bengt Lidforss
föredrag å Malmö tjänarinneförenings
offentliga möte den 26 mars i Folkets hus
festsal.

<small>Tal. hade valt ofvanstående ämne, icke
därför att han — i likhet med våra dagars
poeter — ville göra några jämförelser mellan
blommor och representanter af det vackraste
könet, utan fast mer af det skälet att man i
allmänhet hade så rysansvärdt liten
kännedom om vissa lättförståeliga och högst
intressanta drag ur blommornas lif.

Kunna växterna se, höra, känna, smaka
etc. liksom vi människor, eller äro de ett
rent vara?

Länge var det omtvistadt, hvilken af dessa
frågor man egentligen borde bejaka, men
slutligen blef det genom ovedersägliga bevis
klargjordt att växterna ha sinnen likasom
djur och människor.

Att växterna ha synsinne, att de förmå
fatta hvarifrån ljuset kommer, är helt
påtagligt, enär de t. ex. böja sig ensidigt mot
ljuset. Därigenom att de kunna böja sig allt
efter ljusets utgångspunkt, bevisas ock deras
förmåga att kunna röra sig. De ha ock
förmåga att noga urskilja olika färgnyanser;
därpå har vetenskapsmannen gifvit talrika
bevis. Man kan lätt själf göra sig öfvertygad
om sanningen af detta påstående, att växten
har synförmåga; om man t. ex. höljer
öfversta ändan af en hafreplanta i en svart hätta,
så skall man helt visst finna, att den, om
ljus tillsläppes densamma, ej kommer att
vrida sig mot ljuset, hvilket däremot blir
fallet, så snart hättan aftages. Detta enkla
experiment ger också vid handen, att de
organ hos växten, som hos djuren motsvaras
af ögonen, ha sin särskilda plats åt sig
anvisade, nämligen toppen af plantan. Hvad
vill då växterna med ljuset, enär de så sträfva
mot det? Man har uttalat den lyckligt funna
bilden, att detta ljus har för växten samma
betydelse som värmen i spiseln. Ty för att
växterna skola kunna genom kolsyrans
tillhjälp bilda närande substanser behöfva de
ljus.

Växterna behöfva vatten, de känna törst.
Deras rötter ha förmåga att kunna vid behof
växa sig tillräckligt långa för att kunna
uppnå ett jordlager, som kanske innehåller mera
vatten än de öfriga i närheten.

Hvad växternas känselsinne beträffar, har
man funnit, att växter finnas som äro cirka
tio gånger känsligare än de känsligare
ställena i vår hud.

Växternas smaksinne är högt utveckladt.
Det finns växter som lefva af att snylta från
andra växter. Sådana snyltväxter välja alltid
med förvånansvärd urskiljningsförmåga ut
sina s. k. värdar; de låta aldrig sina
sugtrådar arbeta på utdöda plantor. Bakterierna,
dessa lägst stående växter, ha gett bevis på
ett starkt utveckladt smaksinne; de ha med
glädje rusat till måltid af sur mjölk, men
däremot på det bestämdaste vägrat smaka
sprit, om detta tillföres dem — de äro sålunda
ett slags nykterhetsvänner.

Hörselsinne har man däremot ej kunnat
upptäcka hos växterna. De kunna ej
uppfatta ljudvågorna; man har sagt, att de äro
absolut stendöfva.

Däremot ha de i motsats mot djur och
människor ett sinne för tyngdkraften. Detta
har också bevisats genom några enkla
iakttagelser af växternas växtsätt, dels i normalt
tillstånd och dels skadadt.

Därefter klargjorde tal. i några få ord
likheten mellan växternas befruktning och de
högre djurens, hur blommornas strålande
färger, honungsdoftande kalkar o. d. ej äro
annat än skyltar i befruktningens intresse.

Växterna kunna förnimma yttervärlden
men något jämförligt med vårt förstånd ha
de dock ej; deras rörelser äro rent
omedvetna reflexrörelser. Vetenskapen säger, att
växterna äro »fördummade» genom ett
alltför makligt lefnadssätt.

(Malmö-Tidningen.)</small>

Vi kunna ej annat än djupt beklaga
det bristande intresse för intellektuella
frågor, som Malmö tjänarinnor visade
genom att så fåtaligt besöka detta möte.<br>
<tab><tab><tab><tab><i>Karin Reix.</i>

<img></img>
</chapter> 

<chapter name="Tjänarinneföreningens platsanskaffningsbyrå">
<h2><small>Tjänarinneföreningens
platsanskaffningsbyrå,</small></h2>

Grefturegatan 20 C,

öppen 11—4. Allm. tel. 94 39. Billig
förmedlingsafgift. Ingen
inskrifningsafgift.

<img></img>
</chapter> 

<chapter name="En kooperativ syfabrik">
<table b>
<td><h2><sp><big>En kooperativ syfabrik.</big></sp></h2>

I Stockholm har på initiativ af kvinnliga organisationer bildats en
kooperativ förening, hvars namn är

<h2>”Kooperativa Syfabriken Linnéa,

<small>förening utan personlig ansvarighet»</small>.</h2>

Föreningens ändamål är att tillverka och försälja beklädnadsartiklar
(hufvudsakligen underkläder för såväl kvinnor som män) samt bedrifva annan
därmed sammanhängande verksamhet.

Medlemskap kan vinnas af såväl enskilda personer som organisationer.
Inträdesafgiften är 50 öre. Föreningen är grundad på andelar å fem (5) kronor,
hvilka få betalas antingen kontant eller ock genom af betalning. Hvarje medlem
skall hafva minst en andel.

Af uppkommen vinst skall, sedan afsättning till fonden verkställts, utdelas
högst fem (5) % å andelskapitalet och återstoden fördelas med lika procentsats
å köpta varor och arbetspersonalens årslön.

Vi uppmana alla tidningens läsare, att <i>kraftigt</i> understödja detta företag
genom att som medlemmar ansluta sig till föreningen.

Andelsteckning kan ske och närmare upplysningar erhållas på
Tjänarinneföreningens expedition.
</table>
</chapter>

<chapter name="Soaré">
<h2>Soaré</h2>

till förmån för Tjänarinneföreningens
verksamhet anordnas tisdagen den 8 maj
kl. 8 e. m. å <i>Grand National</i>,
Regeringsgatan 72.

Medverkande: fröknarna<i> L. Gagge,
A. Ehnemark, L. Schulte,</i> hrr <i>Axel
Runnqvist</i>, premieaktör <i>Wilhelm Tunelli</i> samt
<i>Gyllenhammarska Trion</i> och
<i>manskvartetten »N. M.»</i>

Biljetter à 1 kr. och 75 öre säljas på
Tjänarinneföreningens expedition,
Grefturegatan 20 C, (öppen 11—4) samt
öfverblifna vid ingången.

Tjänarinnor, understödjen vår
verksamhet genom att besöka soarén.

<img></img>
</chapter>

<chapter name="Ur verkligheten af Walborg Ulrich">
<h2>Ur verkligheten.</h2>
<table o>
<td c><b>Stockholmsbild</b>
<td c>för Tjänarinnebladet.
<td c>Af <i>Walborg Ulrich</i>.
</table>
(Forts. fr. n:r 1, 1906.)

»Fästman!!» »Hennes nåds» vrede
försvann, här var ingenting mer att hoppas
eller fundera på. Hon blef stel, som om
hon sväljt en eldgaffel, räckte Anna
betygen och sade öfverlägset och bestämdt:
»Jag tar aldrig i mitt hem en jungfru, som
har fästman. Utom allt obehag det för
öfrigt för med sig, anser jag det inte
passande för mina döttrars skull» — och
med en nedlåtande böjning på hufvudet
seglade hon majestätiskt in genom salen.

När Anna kom ned på gatan och
berättade alltsammans för Hilda, blef denna
alldeles utom sig. »En sådan nedrig
käring» utbrast hon »skall man inte få ha
hvarken syskon eller fästman, bara därför
att man tjänar. Det är gement! Och
hvad hade hennes döttrar med Birger
att göra? Om jag hade varit som du,
så hade jag sagt, att jag ville ha min
fästman för mig själf och anhöll, att
hvarken frun eller fröknarna tittade
på honom en gång. Passande! Hm,
det skulle allt vara lifvadt, att veta
huru hon själf var som förlofvad, eftersom
hon tycker det är något opassande i det.
Men gudbevars, det är väl passande, när
det är fråga om fint folk, för den ena af
fröknarna är ju förlofvad hon med, och
hennes fästman är där hvar eviga kväll,
och de sitter och kuttrar till kl. 11—½12
om kvällarna, och se’n skall han lysas
nerför trapporna, så att jungfrun kommer
inte i säng förrän efter 12, och på
morgonen skall frukosten vara i ordning en
kvart öfver 8, för herrn skall vara på
kontoret kl. 9».

»Hur vet du allt det där?» frågade
Anna förvånad.

»Jo, jag gick in på magasinet och köpte
några chokladcigarrer åt Lottens ungar för
att få veta lite af frun om herrskapet, och
så mycket begrep jag tvärt, att inte var
det någon plats för dig, inte. Hon lär
aldrig ha en jungfru mer än högst ett
halfår, och ibland stanna de inte ens så
länge. Det hördes ju, att hon var svår,
men att hon skulle vara en sådan markatta,
det kunde jag ändå inte föreställa mig.
Det är väl inte underligt, att flickor nu
för tiden inte längre vill tjäna utan hellre
gör något annat, när de kan riskera att
bli beroende af en sådan där». Hilda
vände sig om och kastade en hotfull blick
uppåt fönstren. »Om jag bara hade
någonstans att bo, så skulle jag minsann
försöka komma in på kartongfabriken som
Ida. Hon får 8 kronor i veckan nu, och
om ett eller två år till kan hon ha 12
eller 13, och då har hon sina kvällar och
söndagar fria, och ingen behöfver lägga
sig i om hon så har 10 fästmän».

»Du är då precis som att tända eld i
krut. Och när du blir ond, vet du aldrig
hvad du säger för dumheter, och så är
du orättvis också. Tänk på fru Berggren,
hur snäll hon alltid varit mot mig och
Birger. Hur många gånger har hon inte
sagt åt mig att bjuda honom på smörgås,
om han kommit upp någon kväll, eller att
koka kaffe, om det varit en
söndagsförmiddag. Och som hon lärde mig sy på
maskinen och klippa till underkläder —
tror du, att någon på en fabrik skulle bry
sig om, ifall du inte hade annat än trasor
att sätta på dig? Och för resten är 12
kronor i veckan inte alls så mycket, som
det låter när man skall betala bostad, mat,
tvätt, ved och lyse och så kläda sig
dessutom. Då är det allt mycket mera att ha
allt det där och få använda sin
månadslön till sina kläder och andra nyttiga
saker.

»Ja, jag kan hela den där visan
utantill, det är väl hundrade gången du
predikar det där för mig. Men jag säger
ändå att hellre ville jag fara litet illa med
mat och bostad om så skall vara, bara
jag fick vara fri, när jag har slutat mitt
arbete för dagen och inte behöfde stå på
tå för en »hennes nåd» både vaken och
sofvande!»

Hilda blef alltid häftig, när de kommo
in på detta ämne, och Anna blef
ledsen, ty hon fruktade att Hilda en
vacker dag kunde följa sin frihetslängtan,
och hon visste att systerns lifliga sinne
inte länge skulle uthärda det evigt
enahanda i en fabrik.

Tysta gingo de vidare, hvar och en
upptagen af sina tankar, tills de kommo
till S:t Eriksgatan, där modern bodde hos
deras äldsta syster Lotten.

Flickorna gingo in utan att knacka.
Köket var tomt och i rummet satt Lotten
med sin minsta flicka i knäet, medan de
båda större lekte framme vid fönstret och
lille Sven sof i sin bädd. Karin och
Greta rusade jublande mot mostrarna, så
snart de fingo syn på dem, men tystades
tämligen omildt af Lotten, som fruktade
att de skulle väcka lille bror. »Hvar är
mamma?» frågade Anna, i det hon satte
sig i soffan hos Lotten.

»Hon kommer strax, hon har bara
gått ner efter bröd. Nej, Hilda, bråka
inte med flickorna, då kan jag inte få
dem att sofva se’n, och jag vill ha dem
i säng så fort som möjligt. Du såg väl
inte Erik på vägen? frågade hon, i det
hon åter vände sig till Anna.

»Erik? Nej, är han inte
hemkommen än?»

»Jo bevars, han var hemma ett slag,
men så skulle han gå till Larssons för
att se om det var något nytt i tidningen
i kväll och på den vägen är han. Nu
kommer han väl hem full och har gjort
af med hvartenda öre. Jag fick inte mera
än matpängarne för veckan, men vi ha
snart hyran och det ville jag han skulle
lägga undan till i dag, innan han gick ut.»

»Stackars Lotten, var icke ledsen, han
kommer nog snart» tröstade Anna, fastän
hon inom sig var alldeles öfvertygad om
att Lottens fruktan skulle besannas. »Hur
är det med dig själf nu, Lotten, du ser
så trött ut?

»Åhjo, det är just inte underligt. Ellen
är så orolig, att jag inte fått sofva något
på hela veckan. Hon håller visst på att
få tänder.»<br>
(Forts.)<br>
</chapter>
——————————————————<br>
<small>A.-B. Arbetarnes Tryckeri. Stockholm 1906.</small>
</chapter>
<chapter name="N:r 3—4">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>2:dra årgången.<tab>N:r 3—4, 1906.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 35 öre. Lösnummer 10 öre.</b></small>
</table>
</chapter>

<chapter name="Till våra prenumeranter">
<h2>Till våra prenumeranter!</h2>

Tjänarinne-Bladet utkommer denna gång
i <i>åttasidigt</i> format, och räknas som n:r
3 och 4.

<img></img>
</chapter> 

<chapter name="Tjänarinnor!">
<h2>Tjänarinnor!</h2>

Då ni ämna byta platser, anmäl eder
alltid först på <i>Tjänarinneföreningens
platsanskaffningsbyrå</i>, Grefturegatan 20
C. Öppen 11—4 och 6—7.

Ingen inskrifningsafgift, billig
förmedlingsafgift.

<img></img>
</chapter> 

<chapter name="Tjänarinnerörelsen i Köpenhamn af Maria Qvist."> 
<h2>Tjänarinnerörelsen 
i Köpenhamn.</h2>

De danska tjänarinnorna ha, tack vare
sin organisation, lyckats i sina platser
genomföra en hel mängd ordnade
bestämmelser med afseende på arbets- och fritid.
De ha hvarannan söndagseftermiddag ledig
efter kl. 2 e. m., de ha en ledig kväll i
veckan efter kl. 7 e. m., de ha
öfvertidsbetalning för grofarbete, de ha fjorton
dagars semester under sommaren med full
lön, de ha sin egen platsanskaffningsbyrå,
de ha egen fana (skänkt af husmödrar),
de ha sin egen tidning, och nu i dagarne
står deras skolkök färdigt att mottaga unga
flickor och utbilda dem till dugliga
tjänarinnor, som på egen hand skola tjäna
sitt bröd hos för dem främmande
personer.

Hvad, ha tjänstflickorna inrättat
skolkök? Hur kan sådant vara möjligt för
fattiga tjänstflickor, säger ni. Jo, sedan
föreningen bildades ha alla årsafgifter som
erlagts af husmödrarne, lagts till kassan
»för skole och hjem» åt tjänarinnor. På
hösten 1904 anordnade
»Tjenstepigeforeningen» en storartad basar, som gaf en
nettobehållning af 3,000 kr. och under
sista året har pågått en teckning af
frivilliga bidrag och andelar, som inbringat
en ganska stor summa. Utom föreningens
femhundra medlemmar ha en hel del
husmödrar och andra för frågan intresserade
personer lämnat bidrag. Bland namnen å
listorna märkas justitieministern Albertis
syster, fru Rump, folktingsman Jensen
m. fl., m. fl. Föreningen har under
sommaren passat på att hyra en våning i ett hus,
som då var under uppförande. Inredningen
och rummens storlek har därför blifvit
lämpade efter ändamålet med desamma.
Sålunda kommer våningen att bestå af en
större sal, som i hvardagslag skall
användas för middagsservering, men som äfven
kan användas till större fester och
föreläsningar, ett par mindre rum för enskildt
damrum och platsanskaffningsbyrån, vidare
rum åt ett tjugutal elever samt lärarinnor
och föreståndarinnan, förutom kök,
skafferi, tvätt- och strykrum.

Undervisning skall här gifvas åt flickor
mellan 15—20 år, i matlagning, städning,
servering, sömnad samt tvätt och
strykning. Kursen som är afgiftsfri, räcker ett
halft år och erhålla flickorna, som skola
vara medlemmar af sin förening för att
få inträde på skolan, fritt vivre. Vidare
gifves tre månaders kurser i finare
matlagning för flickor, som fyllt tjugu år.
Hvar och en af dessa elever skall betala
tjugu kronor i månaden.

Detta skolkök skall förenas med en
första klass middagsservering, konditori,
och inom en snar framtid öppnas en affär
i skolans omedelbara närhet för försäljning
af charkuterivaror, som också skola tillagas
på skolan. Att börja med skola tre
lärarinnor anställas. Den ena af dessa är
medlem af föreningen, som haft platser
som tjänarinna i tolf år och nu senast
tjänat i London. Föreståndarinna för
skolan blir föreningens stiftarinna Marie
Christensen. Årliga utgiften för skolan
har man beräknat till 10,000 kr.

Alltså 10,000 kr. och 10,000
tjänarinnor i Stockholm. Med största lätthet
skulle ju Stockholms tjänarinnor kunna
öppna ett liknande skolkök, där
undervisning i skötandet af ett hem kunde gifvas
stackars fattiga flickor, som aldrig få så
mycket öfver på sin lilla månadslön att
det räcker till att på egen bekostnad
genomgå någon hushållsskola, men som
alldeles för dyrt få betala den minimala
kunskap, som i detta ämne gifves dem af
en stor del husmödrar. Det skulle vara
en början att lösa »Solidarsystemet» i
tjänarinnefrågan. Visserligen icke på
samma sätt som Elsa Törne föreslår, men
säkerligen för tjänarinnorna ännu mer
gagnande.

Att jämlikheten en gång skall nå jorden,
hoppas vi ju alla, men dessa i
samhällsfrågor till största delen okunniga, och för
öfrigt fattiga kvinnor som utgöra
tjänarinnekåren kunna för närvarande icke göra
något för att förbättra det bakvända
samhälle, som bjuder en vara herre och en
annan slaf. Men de kunna genom att
stödja hvarandra och gemensamt arbeta
för upplysning, komma till insikt om att
de äro människor och så länge
tjänarinnorna <i>nödvändigt skola</i> finnas till, ha de
rätt att göra anspråk på en mänsklig
tillvaro.

Se vi på de danska tjänarinnornas
outtröttliga arbete för höjande af
tjänarinnekåren, få vi där uppmuntran att fortsätta
arbetet mot fördomar och missförstånd.

Samlens därför till gemensam kamp så
blifver äfven segern gemensam.<br>
<tab><tab><tab><tab><i>Maria Qvist.</i>

<img></img>
</chapter>

<chapter name="Är organisationen nödvändig för tjänarinnorna? af Karin Reix">
<h2>Är organisationen
nödvändig för tjänarinnorna?</h2>

Detta är nog en fråga, som ännu föga
sysselsätter tjänarinnorna själfva, hvilket
bevisas af det ringa intresse de lägga i
dagen för densamma. Då man bland
tjänarinnorna försöker att tränga in med
den moderna arbetarerörelsens idéer,
häpnar man nästan öfver, att dessa stå så
långt efter sin tid, att de knappt ha en
aning om, hvad som rör sig utom dem,
och att de till och med af rent oförstånd

<small><b>Sprid Tjänarinne-Bladet bland vänner och bekanta!</b></small>

anse det vara en skam att tillhöra en
förening. De kunna således ej inse, att
upplysning och sammanslutning är enda
medlet för deras höjande, samt enda
räddningen för att de ej skola sjunka djupare.
Att största delen af dem stå på en låg
nivå kan nog erkännas, men hur mycket
kan man väl vänta af dessa, då de flesta
af dem utgå från fattiga arbetarhem och
vid första möjliga tillfälle skickas ut att
själfva försörja sig, och jag förmodar, att
den lilla lärdom de ha kvar från
folkskolan, snart är glömd, och jag kan
försäkra, att knappt en bok eller ens en
tidning bjuds största delen under deras slit
och släp uti tjänsten. Och att
tjänarinnorna skola skaffa sig kunskap om andra
saker, än hvad de husliga göromålen kräfva,
anses ju af de flesta vara alldeles onödigt,
men just däri ligger nog felet. Ty om,
genom ordnade förhållanden med bestämda
fritider, äfven tjänarinnan sattes i tillfälle
att taga del af dagens frågor, skulle hon
således snart inse sin försoffade ställning
och vakna till medvetande om, att äfven
hon vill öka sina kunskaper och intressen
för att representera sig som värdig
medborgare och blifva tillerkänd sitt
människovärde. Då skulle med tiden
ovillkorligen ett bättre samförstånd komma att
råda mellan husbönder och tjänare än
hvad fallet är nu, och kanske mycket
rödjas undan som man nu esomoftast hör
läggas tjänarinnan till last. Och kanske
blef det ej så förnedrande att sköta denna
syssla då, som det för närvarande är, då
det slungas dem i ansiktet att »hon
förstår ingenting, hon är ju ej annat än piga»,
eller t. ex. »duger hon ej till något annat,
duger hon väl till piga». Det är lika
dumt som ointelligent att komma med
något dylikt, ty man är väl i all
rimlighets namn lika bra människa, om man
sköter den ena sysslan eller den andra,
och i all synnerhet, som man vet, att
tjänare måste finnas. Ty jag tror ej mycket
på, att husmödrarna själfva vilja sköta de
husliga göromålen, de tröttna nog fort
och dessutom kom nog mycket på det
lyxuösa området att falla bort, som då ej
kunde hinnas med att upprätthålla, äfven
tror jag, att lejd arbetskraft för dagen
blefve dyrare än den förra.

Det enda som nu vore att göra för att
få bort detta missförhållande, som råder
mellan husmödrar och tjänare, vore kanske
att genom organisation få ordnade
arbetstider och sålunda bereda tjänarinnorna
möjlighet att höja sig i såväl intellektuelt
som socialt hänseende. Ty det blir nog
ej bättre, för att man blott trakasserar och
förlöjligar en klass, som man vet ej fått
någon nämnvärd upplysning. Att odågor
alltid komma att finnas, det veta vi, och
det inom <i>alla</i> samhällsklasser, men därför
bör väl ej en hel kår få lida. Och till
sist, om man tar i betraktande, huru många
tusen af Sveriges kvinnor, som sålunda
äro fullkomligt okunniga om all modern
arbetarrörelse, så frågar jag, hvad kunna
arbetarne vänta af dessa kvinnor, när de
genom äktenskap komma in i deras led,
annat än ett enkannerligt motstånd, då de
äro alldeles främmande för sina mäns
idéer. Deras enda lektyr på lediga
stunder har nog varit bibeln eller dessa dåliga
dussinromaner, som af kolportörerna i
billiga häften utbjudas vid köksdörrarna.
Och man kan nästan förstå, hurudana
uppfostrarinnor dessa kvinnor skola blifva för
barnen. Därför kan jag ej annat än se
organisationen nödvändig, på samma gång
jag anser det vara hela arbetarklassens
lika stora plikt och skyldighet att
medverka och hjälpa härvidlag, i synnerhet nu,
uti denna tjänarinnornas genombrottstid.<br>
<tab><tab><tab><tab><i>Karin Reix</i>.

<img></img>
</chapter> 

<chapter name="Ny tid af A. E.">
<poem>
<h2>Ny tid.</h2>

Det har i pressen skrifvits, men diskuterats mest
I tjänarinnefrågan, hur den sig ställer bäst.
Nu frågan fått sin lösning, och saken den är klar:
Det är den nya tiden och heter »Solidar».

Nu hela skaran jungfrur, som uti Stockholm är
Och endast här har varit till sorger och besvär,
En evighetssemester fru Elsa Törne ger,
Och alla Stockholmsfruar behöfva dem ej mer.

Nu skall här börja rustas med konst och mycken smak,
Och jungfrukammarkyffet skall bli förrådsgemak.
Den lilla garderoben, som förr var mörk och trång,
Skall nu bli ljus och solig samt tjugu meter lång.

Förr åt man kanske biffstek och mycket billig mat
Men nu det blir chateaubriand, kalkon på silfverfat.
Nu kan det ej bli tal om, att man på »kofvan» spar.
Den stora jungfrulönen, i kassan har man kvar.

Nu är min enda önskan: Ack, om jag vore fru
I vackra hufvudstaden, som ombygd blifver nu.
Tänk blott, att själf få rusta och göra som man vill
Och ej se någon jungfru, som går och »ställer till».

Mitt hem jag skulle sköta så prydligt och så nätt,
När jag där själf får ordna på Elsa Törnes sätt.
Som husmor kan jag konsten att rullgardin dra opp,
Som husmor aldrig nånsin jag sönderslår en kopp.

Så skaffar jag en sophink med en motor uppå,
I alla fyra trappor den smidigt då skall gå,
Om någon dag jag känner mig mindre glad och kry,
Det hjälper upp att gnola en bit ur nå’n revy.

Och bagarn själf han kommer med brödet till oss opp
I arla morgonstunden, så vi ha nybakt dopp.
Nu önska alla jungfrur nog att få stanna kvar
Och lefva nya tiden med »sol i alla dar».

När kvällen sedan nalkas, jag kryper ner i säck,
Fastän det är så många, som med den drifva gäck.
Den nya tidens anda vi känna en och hvar
Oss höfves reformering att lefva »Solidar».</poem>

<tab><tab><tab><tab><i>A. E.</i>

<img></img>
</chapter> 

<chapter name="Solidar af Elsa Törne. Af Elisabet Anderson">  
<h2>Solidar

<small>af Elsa Törne.</small></h2>

Förra hösten utkom en bok, som väckt
mer än vanlig uppmärksamhet.
Författarinnan kallar den själf en lifsfråga för
hemmen, men man skulle godt kunna säga en
lifsfråga för hemmen och tjänarinnorna.
Elsa Törne har med sin bok vändt sig
till husmödrarna, men det hindrar ej, att
den kan ha sitt stora intresse äfven för
tjänarinnorna.

Första delen af boken innehåller den
gamla visan — visserligen något
omarbetad — som vi alla såväl känna till, den,
som våra matmödrar sjungit för oss både
bitti och sent, visan om dessa ohyggligt
dyra, förskräckligt slarfviga och trilskna
tjänare, som förstöra och slå sönder allt,
hvad de komma öfver, och dessutom äro
skulden till de allra flesta tråkigheter, som
förekomma inom ett hem. Det erkännes
också, att det finnes ett litet fåtal
ordentliga tjänare, som aldrig nog kunna
värderas.

Men författarinnan stannar ej här, hon
fortsätter med att visa husmödrarna, huru
de så småningom skulle kunna skapa en
kår af utmärkta medhjälparinnor till
hemmets skötande, och med hvilka medel de
skola bekämpa »pigregementet».

Orsaken till tjänarinnornas oduglighet är,
enligt Elsa Törnes mening, en alltför stark
efterfrågan af kvinnlig arbetskraft till
hemmen. En minskad efterfrågan anser hon
vara det enda saliggörande medel, då det
gäller att reformera vår tjänarinnekår. Och
hon betonar, att det icke är på
folkupplysningens eller fackutbildningens väg det
skall ske, ej heller genom att höja
aflöningen, ty den goda aflöningen ha de
redan, den gör dem blott sorglösa, så länge
de sakna konkurrensens eggelse.

Minskad efterfrågan skulle uppstå
därigenom, att husmödrarna själfva utförde
arbetet inom hemmen. För att kunna detta
i större utsträckning än hvad nu är fallet,
reformeras hemmen i riktning mot större
enkelhet, soliditet och ändamålsenlighet.
Tjänarinnornas antal skulle reduceras till
hälften, i stället för 16,000 endast 8,000
i Stockholm. Detta skulle ha till följd,
att en liflig konkurrens uppstod på
tjänarinnearbetsmarknaden, och denna
konkurrens är det, som skulle omskapa
tjänarinnorna till intresserade, dugliga,
fackkunniga — och hvad lönen beträffar — 
mycket anspråkslösa människor. Den skulle
dessutom göra tjänarinneyrket hedradt och
eftersträfvansvärdt.

Efter att sålunda ha omtalat att
tjänarinnorna äro dåliga, hvarför de äro det,
och sättet att reformera dem, öfvergår
författarinnan till att skildra huru det
blifvande solidarhemmet eller rättare sagt
solidarsamhället skulle se ut.

Det rekommenderas en hel del
uppfinningar och praktiska anordningar för att
göra arbetet inom hemmen så bekvämt
och lättvindigt som möjligt, men varnas
på det bestämdaste för att införa dylika
lättnader i hem, där man håller tjänare i
samma skala som hittills, ty detta skulle
blott göra dem mera makliga och
anspråksfulla, än de varit förut. I solidarsamhället
skulle också finnas tjänarinneinstitut, från
hvilka husmödrarna kunde erhålla tillfällig
hjälp vid sjukdom, då de ha främmande,
till rengöring, diskning o. s. v.

Till en tidning, som önskade veta min
åsikt om Solidar, har jag sagt, att Elsa
Törne själf visar en tämligen utpräglad
ringaktning för den tjänande klassen,
hvilken framlyser här och där i hennes bok
i ett stickord eller en förarglig vändning.
I andra upplagans efterskrift beklagar
författarinnan detta mitt uttalande, och anser
hon det vara alldeles orättvist, ty säger
hon: »Mot de par tre stickord, som med
god vilja kunna framletas, stå många,
många erkännanden och sympatiska ord,
fulla af medkänsla och varma
förhoppningar för våra tjänande systrar och deras
framtid».

Sedan jag läste detta, har jag sökt så
långt det varit mig möjligt få reda på, hvad
tjänarinnorna i allmänhet tycka om boken.
Detta har ej heller varit så svårt, då vi
haft den till utlåning på vår byrå, och jag
har, hvarje gång den återlämnats, varit i
tillfälle att fråga. Dessutom sammanträffar
jag dagligen med flickor, som söka plats
genom byrån, och en stor del af dessa ha
läst boken. Alla de svar jag fått kunna
utan något undantag sammanfattas i hvad
en svarade: <tab>»Boken andas pighat från
början till slut, men icke förty har hon
rätt i en hel del». Det är ej klandret
mot tjänarinnorna — de mera tänkande
erkänna, att detta är till stor del berättigadt
— utan fastmer den ton, i hvilket det
uttalas, som gör, att boken ej fått några
vidare sympatier från det hållet.

Då det talas till husmödrarna, kan tonen
visserligen vara sträng, men då det talas
om tjänare blir den ringaktande, detta
vågar jag ännu en gång påstå. Med
ringaktning menar jag dock ej detsamma som
Elsa Törne, ty hon anser att ringakta är
ett brott, nästan en last, jämnbördig med
lögn, större än stöld, en af de sju
dödssynderna, för hvilken knappast förlåtelse
gifves. Jag skall nämna ett ex. på
ringaktning, som ej så sällan kommer oss
tjänare till del, hur ofta hör man ej: »barn
och tjänstfolk», d. v. s. man jämnställer
en hel kår af fullvuxna människor med
barn, och däri ligger enligt min mening
icke så litet ringaktning. Men, det är nu
en gång så, man har blifvit så van vid
att ringakta den tjänande klassen, att till
och med Elsa Törne, som just vill
framhålla och protestera mot detta, själf gör
sig skyldig till detsamma utan att ens
märka det. De, som få snärten, känna
den dock bättre än den, som ger den.

Det kan ej förnekas, att ett stort antal
af vår tids tjänarinnor äro ointresserade
och föga dugliga för sin gärning, men
detta är endast en följd af husmödrarnes
bristande intresse och föga duglighet för
<i>sin</i> gärning, ty: »sådan herre, sådan dräng».
Det sägs i Solidar att våra dagars
genomsnittstjänarinna är mindre kompetent för
sin gärning än genomsnittslärarinnan,
kontoristen, köpmannen, ingeniören,
handtverkaren är för sin, och detta är ju helt
naturligt, dessa ha — många af dem —
i flera år studerat för fackkunniga lärare,
under det tjänarinnans enda lärare ha varit
de husmödrar hos hvilka hon tjänat, och
som ofta äro lika okunniga som hon själf.
Vilja vi reformera tjänarinnekåren, då göra
vi alldeles säkert klokt i att taga vara på
just de medel, Elsa Törne förkastar,
nämligen folkupplysning och fackutbildning.
Detta är dock ej tillräckligt för att skapa
utmärkta tjänarinnor, ty vi få ej glömma,
att om ett yrke skall vara eftersträfvadt
af intelligenta och dugliga människor,
måste det också vara eftersträfvansvärdt.

Detta hvarken är eller bli
tjänarinneyrket, så länge arbetstiden är obegränsad
och fritiderna obestämda, ju förr våra
husmödrar inse detta ju bättre för dem
själfva. Man nästan häpnar öfver, att Elsa
Törne så helt förbigått detta viktiga
spörsmål, då hon behandlar tjänarinnefrågan.
De platser hon skildrar, där tjänarinnorna
inte bara ha stora löner, ett behagligt rum,
god mat i tillräcklig mängd, m. m. m. m.,
utan dessutom <i>riklig</i> tid att sköta sina
personliga intressen, de förhålla sig till de
mindre goda, alldeles säkert såsom ett till
tre hundra, ja, måhända såsom ett till
fyra- eller femhundra.

Hvad så beträffar den i Solidar mycket
beprisade konkurrensen, är det sant, att
tack vare denna arbeta tusentals kvinnor
för svältlöner, men det är lika sant, <i>att
dessa svälta</i>, och som en följd däraf,
förbanna konkurrensen. Det är denna
konkurrens, som gjort det till en
naturnödvändighet för männen att sammansluta sig,
och vi må hoppas, att den dag
»Solidarsamhället» är genomfördt i praktiken, de
arbetande kvinnorna skola ha förstått det
förfärliga uti en allas strid <i>mot</i> alla, att
de då enigt sammanslutna i stället strida
<i>med</i> hvarandra och för hvarandra.

Trots öfverdrifter och en alltför
ensidig behandling af tjänarinnefrågan,
förtjänar Solidar att läsas icke blott af
husmödrarna utan också af tjänarinnorna.
Förslaget om att upprätta
tjänarinneinstitut finner jag för min del vara utmärkt,
och skall jag en annan gång återkomma
till detsamma.

<tab><tab><tab><tab><i>Elisabet Anderson.</i>

<img></img>
</chapter> 

<chapter name="Familjeflickan talar">
<h2>Familjeflickan talar.

<small>(Ur det »ny Aarhundrede».</small>)</h2>

Det var i ett rikt hem. Villan ligger
vid stranden, omgifven af rosor, som välla
upp ur jorden, utvecklande sig i en nästan
okänd prakt och låter en tung, bedöfvande
doft strömma öfver Danmark. Det var
afton och öfver himlen lågo de röda
skyarna som stora lösryckta blad från den
glödande ros som långsamt släcktes vid
horisonten.

Jag satt på en bänk tillsammans med
en ung dam, med hvilken jag talat om en
fackförening, som jag nyligen mött på
vägen. Den drog till skogs på en liten
aftonutflykt och främst i skaran af män
och kvinnor gick en kvinna. Leende och
stolt bar hon det tunga baneret i
läderbältet. Om ena handleden bar hon en
tjock silfverkedja, en rörande barbarisk
prydnad.

Mitt samtal med den unga damen
sattes i rörelse af detta, vi talade om
kvinnornas villkor, om rösträttskvinnorna i
England, om alla de kvinnofrågor, som äro
uppe i dessa dagar.

Hon afbröt mig och berättade om en
episod som händt henne:

— Det var på valdagen. Jag hade
fått min bror att ta mig med på ett
valmöte i en stillsam krets. Så började
interpellationerna och en kvinna steg upp
för att göra ett par frågor. Hon höll ett
papper i handen, hon var alldeles likblek,
papperet darrade och hennes tunga tycktes
låda fast vid gommen. Man kunde se
henne tala, men ingen hörde det.
Plötsligt var det en ung krabat, som ropade i
tystnaden:

— Det var bra sagt!

Det blef skratt rundt omkring, jag
skrattade med, ty jag fann henne komisk, den
stackars flickan däruppe.

Ja, jag skrattade. Jag gjorde som de
andra och jag tyckte, att jag var i min
goda rätt.

Men då jag kom hem såg jag henne
plötsligt för mig, och så såg jag mig själf
stå och skratta bland karlarna.

Fins det något så rysligt som att rodna
i ensamhet öfver sig själf? Det gick upp
för mig, hvad denna kvinna hade vågat,
och jag kände lust att söka upp henne
och be henne om ursäkt för att jag varit
med om att såra henne. Hon hade ju
offrat sig äfven för min skull. När hon
har talat sig hes och inte mer låter skratta
ut sig, och när nästa har gjort det och
nästa — då får man något nytt att
skratta åt.

Hon satt tyst en stund. Så fortsatte
hon:

— Jag uppsökte henne naturligtvis inte.
Jag gjorde ingenting. Men det har
kommit en underlig melankoli öfver mig. Jag
tycker att jag är så fullständigt onyttig.
Ni vet, att när man en gång fått upp
ögonen för något, så ser man det
öfverallt. Öfverallt hvar jag kommer, ser jag
samma sjukdom hos unga kvinnor — de
veta inte, hvad det är fatt och läkaren
skrifver medicin åt dem, men jag vet,
hvad det är. I alla dessa rika hem släpa
sig en skara bleka, misströstande kvinnor
fram, som alla härjas af samma sjukdom
— — — Jag slutade skolan, då jag var
18 år. Stark var jag inte, särskilt
kunskapstörstig har jag aldrig varit och nu
höll jag på att bli fullvuxen. Jag var
öfverlycklig att slippa skolan, jag hade
inga plikter och jag hade hela guds långa
dagen till mitt förfogande. Min mor såg
med glädje att jag blef »vuxen». Och
hon danade mig efter sitt eget beläte.
Hemmet blef min värld, hemmet med sin
bekvämlighet och trefnad, matdebatter och
visiter. Jag började också förstå, hvad
som kunde gå för sig bakom ett
hvardagsrums portiärer och dess
blomsterskuggade hörn, när där finns unga människor,
och gamla med för resten, när det i denna
parfymmättade doft slår emot en den heta
anda, som når till alla porer och berusar,
berusar. — Nej, jag skall ingenting säga.
Men mödrarna skulle passa på, innan deras
döttrar plötsligt bli alltför bleka och tysta.

Jag såg att hon i tankarna genomlefde
något, som fick henne att rysa, något,
som satt sin stämpel på henne för alla
tider.

Hon fortsatte utan öfvergång:

— Jag förstår det man hviskar om i
salongernas hörn. Om unga flickor, som
i ett nu bli värnlösa, som förföras och
som vilja förföras. Jag genomskådar det
hyckleri, som kastar hela skulden på
mannen. Ja, så mycket har jag sett, att jag
blef skrämd. Jag brast i gråt, när min
mor talade med mig om framtiden och
jag skalf, när herrarne talade med mig
under mödrarnes skyddande blickar.

Och jag sade till mig själf, jag vill
arbeta! Då jag berättade min plan,
skrattade de åt mig, som inför en älskvärd
nyck. Visst skulle jag arbeta!	Hvem
slösade väl bort sitt lif? Tog jag inte
lektioner, gick jag icke och lärde mig
klädsömnad en hel vinter, jag serverade
eftermiddagskaffet, när jag inte händelsevis
var ute ...

Hvad ville jag ta mig för?

Det var just olyckan att det visste jag
inte. Ingenting i mitt förra lif hade gifvit
mig impulser till arbete. Det fanns
ingenting, som inte ombestyrdes af husan och
kokerskan — utom att servera
eftermiddagskaffet — och sömmerskan och alla
de andra. Ville jag måla på porslin?
Ville jag ta bort förtjänsten för fattiga
flickor, som behöfde den bättre än jag?
Jag kunde ju bilda min själ — eller gå
och rida! Ville jag inte gå och ta
ridlektioner?

Jag flydde till mig själf. Och jag sade
mig det förfärliga ordet: onyttig! Jag
kunde få en man ... Jag har sett unga
fruar, som ingenting ha att göra. Vi tala
om äktenskapstragedier. Hemligheten af
månget olyckligt samlif är den, att hustrun
leds, att hon plågas af sin egen
onyttighet, sitter dagen igenom och beskådar den,
lyfter handen till arbete och låter den falla
igen för att det intet arbete är eller för
att hon inte kan arbeta. Så kommer
krisen. För somliga blir det erotik, för
andra nervkuranstalten. Och mödrarna
minnas från sin ungdom att de aldrig
voro lediga. Men de glömma, att då var
hemmet oftast litet, man fick spara och
sträfva till det välstånd, döttrarna nu
njuta af.

Hon satt alldeles rak och stel. Jag
tänkte säga till henne, att när en ung
kvinna tänker så mycket på tingen, då får
hon förr eller senare sitt fält att verka på.

Hon afbröt mig häftigt och sade under
frambrytande gråt:

— Det är just det, att jag vill och inte
kan! Styrkan har tagits ifrån mig. När
man aldrig brukat en lem, vissnar den
bort. Jag har inte ens mod att bryta med
mitt hem, resa mig mot dem och själf
kämpa mig fram. Jag är förstörd af
bekvämlighet, min vilja är förslappad och
ändå blygs jag öfver mig själf. Och under
tiden jäser det omkring oss, nya lag af
kvinnor bryta sig fram, fulla af energi och
arbetslust, kastade ut i lifvet med brutal
hand till arbete, lif eller död. De som
besegra oss förakta oss, hata oss. Vi
försöka skratta ironiskt åt deras tal och
proklamationer, men skrattet stockar sig i
halsen. Åh, jag tycker jag ser mitt eget
blod droppa långsamt ur ett sår, som blir
större och större — —

Hon kastade sig snyftande öfver
bänken, spröd och fin som de andra
blommorna i sommarnatten. Ute på vägen
hördes buller. Fackföreningen vände hem.
Orkestern slungade ut i de vildaste
dissonanser:<tab>»Det ljusnar i öster, räck mig,
broder, din hand ...» öfver de stilla
villaträdgårdarna.

<img></img>
</chapter> 

<chapter name="På resan af A—s."> 
<h2>På resan.

<small>(Upptecknadt för Tjänarinnebladet af A—s.)</small></h2>

Tåget rullade in på perrongen i S.
Bland mängden af passagerare upptäckte
jag min väninna J. Som vi ej sett
hvarandra på lång tid, var det roligt att så
oförmodadt träffas. Min väninna hade
plats på landet som husjungfru på en
stor egendom, ett par mil från
Stockholm. Som jag hörde att hon skulle
resa till G., så fick vi ju ressällskap en
bit. — Hur tycker du om din nya plats,
sporde jag. Ni har det väl härligt nu
ute på landet, under sommarens varma
dagar. Min väninna började sin sorgsna
klagan. — Om du visste så mycket jag
har arbetat, sedan jag kom dit ut. Jag
börjar tidigt om morgonen och håller ut
till sena kvällen. Jag liknar mig vid
en arbetsmaskin, hvilken ständigt är i
rörelse. Söndagen är den värsta på hela
veckan, då är det alltid främmande och
jag hinner knappast med att passa upp
på alla. Jag har inte badat en enda
gång på hela sommaren. Hvad säger
du om det? Det är ju endast herrskap,
som skall njuta af landet och bada. Vi
stackars tjänare slippa det nog. Jag är
som född till att arbeta för andra hela
mitt lif. När skall jag väl få det något
bättre? I höst kommer jag nog till
Stockholm igen och skall försöka att få
någon plats, men som du vet, har jag
otur med att alltid få dåliga platser.
Hvad skall jag göra för att slippa tjäna?
Du, som läser tidningar och böcker, har
du hört om »Solidar» är tillämpad i
praktiken ännu? Tänk om jag till hösten
kunde få plats i ett »Solidarhem», sade
min väninna, och vid tanken därpå log
hela hennes anlete af förtjusning.

Jag hörde min väninnas klagan under
ett sorgset deltagande och sade, att om
»Solidar» har jag ej något vidare hört.
Men jag har läst »Solidar 2» eller
Renhet. Jag omtalade några utdrag ur
bokens innehåll, och tillade, att när det
blir tillämpadt i praktiken, då få vi alla
härliga bad för åtta öre. Tänk dig sedan
en framtid när alla människor dofta af
renhet, och de vackra orden komma att
klinga: »jämlikhet och broderskap».

Tåget stannade i G. Jag tryckte min
väninnas hand till afsked under det jag
sade : »välkommen upp till Stockholm i
höst. Vi skola väl hoppas på bättre.
Blif medlem i Tjänarinneföreningen.
Låtom oss inte glömma att enighet är makt».

Tåget blåste till afgång. Lokomotivet
stönade, men länge stannade jag vid
fönstret och blickade ut öfver rymden,
men förbi den mörka höga furuskogen
hörde jag i den vackra sommarkvällen
liksom en susning hvilken återgaf min
väninnas röst:	Hvad skall jag göra för
att slippa tjäna?

<img></img>
</chapter> 

<chapter name="När hon talat om allt">
<h3>När hon talat om allt.</h3> 

— Fru A.: Men
har ni verkligen tagit den jungfrun. Hon
blef ju afskedad från doktorns, emedan hon
stod på lur vid dörrarna!

Fru B.:	Jag vet det, när hon talat om för
mig allt, hvad hon hört, säger jag upp henne
igen.
</chapter>

<chapter name="Fästmän af Gwenn">
<h2>Fästmän.</h2>

Det är icke om våra egna välbeställda
förlofvade det här är tal, utan om en
tillsynes specielt hatad och förföljd särskild
klass i samhället, våra jungfrurs fästmän.

De allra flesta fruar uppställa som
första villkor för en god tjänarinna att
hon icke skall vara förlofvad. Och skulle
hon efter eventuellt en längre tids trogen
tjänst eklatera en förlofning eller säga
sin matmor att hon är hemligt förlofvad,
så blir hon icke sällan uppsagd från sin
plats. Fruar som se sig om efter en ny
tjänarinna fråga först om flickan »har
fästman» (aldrig om hon är förlofvad),
eller också nöja de sig helt enkelt med
att konstatera att »någon fästman får
icke min jungfru ha».

Detta är egentligen ett ytterst
egendomligt fenomen i en tid hvars stora
lösen är personlig frihet.

Det är i de allra flesta fall icke en
själfskyddande åtgärd, emedan man
endast i undantagsfall behöfver befara att
»fästmannen» skulle vara oärlig. Som
det i de flesta hem finns särskilda
jungfrukammare, blir hela förbudet ett direkt
ingrepp i en myndig och själfansvarig
människas personliga frihet. Hvilket
måste karaktäriseras som — minst sagdt
— en taktlöshet.

Men det är dessutom en synnerligen
kortsynt och dum taktlöshet. Vi kunna
ju icke förutsätta att alla dessa tusentals
arbetande unga flickor på fullt allvar
alltid ämna gå ogifta. Man bör väl vara
så pass medmänsklig att man för deras
egen skull önskar dem ett eget hem.
Men man får väl också förutsätta att de
i sina små förhållanden kunna få vänta
rätt länge innan de kunna gifta sig och
att de, liksom vi, icke vilja förlofva sig
med den första bästa okända som
erbjuder sig. Och hvar tror man flickan skall
träffa den man hon anser hon vill välja,
om icke i ett godt, skyddadt hem?
Förbjuder man henne hemmet, träffar hon
naturligtvis sin beundrare utom hemmet,
på gatan eller på något litet konditori
eller kafé. Hvilket hvarken klär hennes
rykte eller bidrar att stärka och förkofra
hennes egen själfaktning. Många unga
tjänarinnor, som nekats ta emot sin
förlofvade hemma, ha så vant sig vid att
tåla den litet tvetydiga situationen att
synas med en man på ett konditori eller
kafé att de sedan vid en eventuell
brytning af förlofningen bibehålla vanan,
»emedan alla ändå tro att jag är
oordentlig», och gå på detta sätt så
småningom utför. Möjligen har denna strängt
moraliska fru som stängde sin dörr, en
första skuld i flickans fall.

Moralen är ett fruktansvärdt ondt när
den i sin höga blindhet fordrar
handlingar som komma människor att sjunka
ned på ett plan där endast olycka och
förtviflan vänta dem.

Hur kunna dessutom våra förlofningar
vara tillåtliga och moraliska när våra
tjänarinnors icke äro det?<br>
(D. N.)<tab><tab><tab>	<i>Gwenn</i>.

<img></img>
</chapter>

<chapter name="Ur ”Arbetare” af Karl-Erik Forslund">
<h2>Ur ”Arbetare”.</h2>

<table o>
<td c>Af <i><b>Karl-Erik Forslund.</b></i>
<td c>———
<td c><big><b>Äldste sonen talar på husmoderns
högtidsdag.</b></big>
</table>

<poem>Se, jag mins en gammal saga
om en husmor, om en kvinna,
hvilken kunde gulltråd spinna;
kunde draga
stora lass och likväl sjunga,
kunde bära bördor tunga
med ett leende, och laga
mat, som strax i munnen smälte;
kunde väfva rosengång,
krabbasnår och munkabälte,
så att väfstolns slag blef sång;
kunde konster flera tusen:
frälsa skrämda barn från busen,
bädda frusna barn i filtar,
torka tårar och förklara
allt det dunkla underbara —
göra män af veka piltar,
kvinnor af en småflickskara;
kunde allt som mänskor mäkta —
laga gamla vaser spräckta,
stoppa strumpor och brodera,
baka bröd och kläder sy,
sätta plantor,
ordna trädgårns blomsterkronor,
läka sår och mycket mera
bäst af alla de galantor
och matronor,
hvilka uti samma by
bodde, kokade och spunno
lyckans tråd allt hvad de hunno.

Denna husmor — så berättar
sagan sen — till hjälp hon hade
tio tomtar, goda vättar,
alltid vakne, alltid glade,
aldrig tröttnande att sträfva,
spinna, väfva, sy och gräfva,
ständigt starka, flinka, rappa,
aldrig dåsiga och slappa.
Vill du veta
hvad de heta,
minsta barn dig svara kan:
tvänne heta Tummetott,
tvänne andra Slickepott,
tredje paret Långeman
och det fjärde Gullebrand,
men det femte, minst af alla,
Lille Vicke Vire vi kalla!

Denna husmor — så berättar
icke sagan, utan jag —
hon och hennes goda vättar
ha i dag en högtidsdag.
Men ej nu ens få de frid —
det är deras trogna id
som vid fästligt bord oss mättar
liksom förr i många år.
Öfverallt vi deras spår
skönja — deras ande talar
tyst ur kamrar, kök och salar
som ur skrubbar, skåp och vrår.
Må då dessa väsen blida
ännu många långa år
på sitt stora lifsverk smida,
sol och lycka kring sig sprida —
låta nålen gladligt glida,
väfva vackra krabbasnår,
sopa bort ur hörn och vrår
alla fula spindelnät,
ilande med lätta fjät
fram och åter, in och ut
till den långa dagens slut.
Må den ännu länge vara
frisk och stark och glad och ung,
aldrig trött och sorgetung,
denna gamla tomteskara,
detta raska arbetslag,
som i dag
varmt vi fire —
Tummetottarna,
Slickepottarna,
Långemännerna,
Gullebränderna
och bägge Vickarna Vire!</poem>

<img></img>
</chapter>

<chapter name="Skadeglädje af A.K.">
<h2>Skadeglädje.</h2>

Som en blixt och utan att vi rå för
det öfverfallas vi af denna afskyvärda
känsla! Vi stå maktlösa mot den, men
icke mot att den kvardröjer i vårt inre.
Den bör ej finna något husrum där, utan
förjagas med all makt! Ty skadeglädje
förnedrar människan. Den gör henne
lågsinnad och kärlekslös; den är en
skamfläck på hjärtat, om ock den är hemlig,
och ingen vet något därom.

Jag kan ej tänka mig något
afskyvärdare än glädje öfver lidande och förtret,
som drabba vår nästa, men jag vet ock,
hur lätt en sådan känsla kan uppstå hos
oss svaga, felaktiga människor, och jag
säger intet fördömande ord därom, jag
vill blott mana till försiktighet, att vi ej
låta snärja oss däraf, icke lämna den
något gehör, så att den dödar
medlidandets höga och gudomliga känsla i vårt
hjärta!

Den, som är ädelt anlagd, har ej svårt
att befria sig från denna förhatliga känsla,
men den, som af naturen äger ett hetsigt
blod och andra ogynnsamma egenskaper,
kan blott under hård kamp värja sig mot
denna känsla. En sådan person bör tygla
sin svaghet genom att tänka på
ordspråket:<tab> »Den som gläder sig åt andras
olycka, har att vänta sin egen vid
husknuten».

Ännu mindre skola vi låta förleda oss
att visa skadeglädje i ord och åthäfvor.
Vi bli då alltid illa bedömda, och detta
med rätta, ty man kan däraf lätt sluta
sig till en oädel sinnesbeskaffenhet och
likväl är detta inte alltid fallet. Den
bästa människa kan icke alltid hindra en
känsla af belåtenhet, när det välförtjänt
går en annan illa, men man kan alltid
tiga och behärska sig.

<tab><tab><tab><tab><i>A. K.</i><br>
(Såningsmannen).

<img></img>
</chapter> 

<chapter name="Sorgens makt af Jacob Tengengren">
<h2>Sorgens makt.</h2>

<poem>Har du sett, huru ömt den kan le, den mun,
som har druckit ur smärtornas brunn?
Har du märkt, hur varmt det öga kan se,
som tårats af sorgens ve?

Har du hört, hur ljuft den kan klinga den röst,
som mildhet af sorgen lärt?
Har du smakat sötman invid ett bröst,
som af lidandets sot är tärdt?

Ty köld på sin läpp bär den slappa mun,
som blott druckit ur glädjens brunn;
och de ögon ha intet af djup att ge,
som aldrig tårats af ve.

Och klanglös som jord och tom är den röst,
hvars tonfall ej sorgen gjort mjukt.
Och kallt är att hvila invid ett bröst,
som aldrig af kval varit sjukt.
</poem>
<tab><tab><tab><tab><i>Jacob Tengengren</i>.<br>
<tab><tab><tab><tab><small>(Finsk Tidskrift.)</small>

<img></img>
</chapter> 

<chapter name="Huru är det möjligt af Sigrid">
<h2>Huru är det möjligt?</h2>

Då jag härom dagen var inne på ett af
våra enklare konditorier, kom jag att språka
litet med den ena af de båda flickorna
som äro anställda därstädes. Jag fick då
en del upplysningar, som ge mig
anledning till ofvanstående rubrik. Deras
arbetstid är hvardagar från kl. ½ 8 till ½ 10
och söndagar från kl. ½ 9—10 med
ledighet hvarannan söndags eftermiddag efter
kl. 4. Middagsrasten är ej längre än
medan de gå upp i våningen och äta samt
direkt gå ner i affären igen. Lönen är
20, högst 25 kr., fri bostad, mat och
tvätt. Ehuru de äro 2 biträden, ha de
jämt göra mest hela dagen, så att intet
tillfälle gifs att arbeta med sina kläder
eller dylikt.

Efter att ha funderat på detta ett par
dagar, intresserade det mig att höra efter
på flera håll, och jag hörde mig för i ett
litet finbageri, där jag rätt ofta brukar
handla. Där finns endast ett biträde. Hon
öppnar affären ½ 7 om morgnarna och
håller på till kl. 10 på kvällen.
Middagen får hon sig tillsänd och äter (ofta
med många afbrott) bakom en liten
afplankning i butiken. Hvarannan
söndagseftermiddag har hon ledigt efter kl. 6.
<big><b>Lön 15 kronor</b></big>, husrum, mat och tvätt.
Ett sådant biträde har ju mycket sämre
än en tjänstflicka, ty hon har då alltid
någon stund för egen räkning, och får
åtminstone frisk luft, när hon går ärenden
åt sitt herrskap. Det är visserligen ej
något egentligt <i>tungt</i> arbete, men om
man betänker, huru artig och påpasslig
hon ständigt skall vara, samt huru sällan
hon får sitta och hvila några ögonblick,
så kan man nog förstå, att hon, när
kvällen kommer, är fullt ut lika trött som en
tjänarinna. När man dessutom besinnar
huru kall en sådan butik är, där dörren
öppas hundrade gånger på dagen, måste
man verkligen fråga: Hur är det
möjligt att en principal begär en sådan
tjänstgöring för en dylik lön?

Huru är det möjligt, att flickor vilja ta
sådana platser?

<tab><tab><tab><tab><i>Sigrid</i>.

<img></img>
</chapter> 

<chapter name="Kalfaktorn">
<h3>Kalfaktorn.</h3> 
<small>Narciss Diaz del Escovar, den
berömde spanske skriftställaren, berättar en
treflig historia från sina löjtnantsår:	Jag
hade fått en ny kalfaktor, en malagesare.

— Jag hoppas, sade jag till honom, när
han presenterade sig, — att jag skall bli
nöjd med dig. Ni malagesare anses ju för
duktiga karlar och vakna pojkar. Det är du
väl också?

— Det är jag.

— Det är bra. Framför allt kom ihåg, att
jag icke är vän af många ord. När jag säger
något, vill jag bli förstådd. Ja, än mer, jag
vill att man skall gissa till hvad jag menar.
Om jag t. ex. vid uppstigandet på morgonen
säger: »Gif mig mina strumpor», så vill jag
icke därjämte säga: »och så skjortan, och så
byxorna, och så vapenrocken, och så sabeln,
och så mössan», utan du ger mig det
alltsammans af dig själf, just då jag behöfver
det. Har du förstått mig?

— Det har jag.

— Och om jag t. ex. säger: »Gif mig
papper, jag vill skrifva», så ger du mig icke
blott papper, utan bläck, penna, läskpapper,
kuvert — med ett ord allt, som hör till. Kan
du det?

— Det kan jag.

Följande morgon slår klockan åtta.
Kalfaktorn stiger in och väcker mig.

— Drag åt fanders, hvarför väcker du
mig?

— Klockan är åtta.

— Men jag stiger inte upp, jag vill inte.

— Hvarför det, herr löjtnant?

— Hvarför — Herre Gud, emedan jag är
sjuk.

— Jag förstår, säger min malagesare och
går ut.

— Efter en timmes tid kommer han
tillbaka.

— Det är klart alltsamman, herr löjtnant
Till mig behöfver man bara säga ett ord,
och jag gissar det hela. — Ni är sjuk?
Därute står läkaren, prästen, notarien,
likkistfabrikören och dödgräfvaren. Jag hoppas, att
ni är nöjd.</small>

<img></img>
</chapter> 

<chapter name="Ur verkligheten af Walborg Ulrich">
<h2>Ur verkligheten.</h2>
<table o>
<td c><b>Stockholmsbild</b>
<td c>för Tjänarinnebladet.
<td c>Af <i>Walborg Ulrich</i>.
</table>
<tab><tab><tab><tab><small>(Forts. fr. n:r 2, 1906.)</small>

Det knackade på dörren. Anna tog
lillan, medan Lotten gick ut och öppnade.
Efter några ögonblick kom hon in igen
och kastade en sjal om axlarna. »Jag
måste gå ner och försöka få tag på Erik.
Nu var de här för lifförsäkringen. Han
hade säkert lofvat att betala i dag, och
nu sa jag, att jag skulle ha det om
måndag, men om han suddar upp hela
aflöningen i kväll, så vet jag inte, hvar jag
skall ta det ifrån.» Hon skyndade ut.
Efter några minuter kom modern upp och
gaf småflickorna mjölk och smörgås.
Anna berättade, hvart Lotten gått och
frågade, om svågern ofta gjorde på detta
sätt.

»Nej bevars, han är så hygglig hela
veckan, och om han vill ha litet extra
på lördag kväll är väl inte underligt.
Han får minsan arbeta och knoga för
sina pängar.»

»Nåja, arbeta för sina pängar får man
väl göra litet hvar, kan jag tro»,
svarade Anna, »men därför har man väl
inte rätt att slarfva bort dem på en enda
kväll, när de behöfs till nödvändiga
utgifter. Lotten får nog knoga hon också,
men hon får minsan inte ge ut 25 öre,
för att ha något roligt själf. Stackars
Lotten, det är synd om henne!»

»Hvad är det för synd om henne?
Hon har en riktigt snäll man, för hvad
man må säga, så är Berg snäll både
mot henne och barnen. Hon har sina
barn och sitt hem och allt hvad hon
behöfver, det går väl ingen nöd på
henne.»

»Jag håller med mamma, jag», inföll
Hilda, »du kan väl inte begära, att alla
karlar skall vara som Birger heller. Han
har visst aldrig varit full!» Det sista
lät nästan litet ringaktande.

»Jag önskar, du sade sant», svarade
Anna, »men han har verkligen varit det
ett par gånger för många år se’n, efter
hvad han själf säger, ty jag har
lyckligtvis inte sett det.»

»Ja, tänk en så’n olycka, om du skulle
få se Birger litet kladdig en gång! Jag
tycker, det vore pin lifvadt, så kunde man
åtminstone få klart för sig, att han
verkligen var karl.»

Nu var det slut med Annas tålamod.
»Hör du, Hilda, när man hör dig tala,
kan man tro, att du är en riktig gatjänta.
Skall det vara ett bevis på duktighet, att
man kan supa sig full? Det låter nästan
så. Då är ju Gustafson här bredvid en
riktig karlakarl, ty han är stupfull nästan
hvarenda kväll; annars bruka vi
då säga att han är ett kräk. Och nog
måtte det vara roligt att vara gift med
honom! Ja vet du, jag skulle anse det
som en olycka, om jag fick se
Birjer drucken. All min tillit till honom,
alla mina förhoppningar på framtiden och
på ett lyckligt hem för oss, skulle med
detsamma få sig en sådan törn, att jag
aldrig mera skulle känna mig lugn. Jag
skulle aldrig bli fri från tviflet, och det
skulle förstöra hela min lycka. Både
du och jag, Hilda, ha en så sorglig
erfarenhet i den vägen från vår egen
barndom, att det är skam af dig att tala så
lättsinnigt som du gör.»

»Låt bli att tala illa om pappa. Han
är död, och om de döda skall man inte
säga annat än godt.»

»Nej, Hilda, det där ordspråket är inte
rätt. Om de döda skall man inte säga
annat än <i>sant</i>. Pappa var snäll och rar
mot oss alla, när han var nykter, men
när han var full! — Har du glömt alla
de gånger mamma låste igen köksdörren
om oss, för att <i>vi</i> åtminstone skulle
slippa få stryk, när pappa i fyllan slog
henne. Kommer du ihåg, hur vi kröp
ner under täcket för att inte höra det,
hur rädda vi var, om han se’n kom ut
i köket, hur vi låtsade sofva, fastän vi
låg och darrade af förskräckelse. Om
jag blef hundra år, tror jag aldrig att de
timmarna gå ur mitt minne. Och fast
jag höll af pappa, så kunde jag aldrig
öfvervinna min rädsla för honom; och när
jag sedan blef större, öfvergick rädslan
till förakt. Jag tyckte det var så uselt
af den stora, starka karlen att vara ett
sådant kräk och inte kunna säga nej,
när kamraterna narrade honom med sig
på krogen, då han visste, att han stal
dessa pängar från hemmet, från sin hustru,
som arbetade lika tungt som han, från
barnen, som han själf satt till världen.
Och hade han inte varit full, hade han
nog inte ramlat utför trappan och brutit
nacken af sig heller, och lämnat mamma
utan andra tillgångar än de 6—7 kronor
han hade kvar af 28, som han lyft på
middagen. Och sådant tycker du är att
visa, att man är <i>karl</i>!»

Hilda grät. Hon hade alltid varit
faderns favorit, och hon var ond på Anna,
för att denna talat på detta sätt om
honom, ehuru hon måste erkänna, att det
var sant alltsammans.

»Hvad tjänar det till att tala om det
där nu», inföll modern, »det är så
längesedan, att jag har glömt alltihop, och
det kan ni gärna göra med. Och hvad
Berg beträffar, så är han aldrig elak mot
Lotten eller slår henne. Han har godt
ölsinne, och bara man inte retar honom,
så är han riktig rolig, när han fått sig
en tår. Se där är han ju! Var
försiktiga nu, så ni inte förarga honom.»

Det hördes, att Berg var långt ifrån
nykter. Han snafvade öfver gångmattan
i tamburen och svor öfver »sådana
förbannade trasor, som skall sno sig om
bena på en». Med någon ansträngning
klarade han dörren och hamnade på en
stol vid bordet. »Tjenix, morsan, nu är
jag hemma igen. Gumman kapade mig
nere på gatan eller om det var på
kaféet. Är flickorna här? Det var fan så
trefligt. Hörru, Lotten, ta upp ett par
pilsner, du skall väl bjuda på något, när
det är helgdagsafton. Pängar? Jo vars,
här skall du få». Han plockade fram
några 25-öringar på bordet. »Jag ger
fan i lifförsäkringen, han får vänta, och
vill han inte det kan han dra åt h—e.
Jag tänker inte dö ännu på många år,
så jag kan nog hinna betala det där och
mera till.»

»Ja, men Erik, det är är ju för <i>förra</i>
månaden som du är skyldig, och du
måste betala om måndag, annars förlorar
du försäkringen, och när vi nu ha betalt
in öfver 100 kronor på de här två åren
— — —.»

»Håll mun! Jag kan betala in 100
kronor till, om jag vill, ser du. Det där
skall jag nog sköta om. Laga så vi få
något att dricka nu, jag är så förbannadt
törstig. Jäntorna kan få kila ner, så få
de karameller åt sig på samma gång.»
Han kastade en tioöring till Kajsa och
Greta, som genast voro redo att springa
ner på magasinet.

»Köp hellre litet godt bröd, så skall
jag sätta på kaffepannan», menade
Lotten, »förresten vet du ju, att inte
småflickorna <i>få</i> köpa öl.»

»Att man inte ska få ha så mycket
nytta ens af ungarna, att de kan gå ett
ärende åt en, när man kommer hem
trött från sitt arbete! Men det är det
samma, jag skall väl gå själf.»

»Bry dig inte om det, Erik», inföll
Anna, »vi vill mycket hellre ha kaffe,
det är så ruskigt väder i kväll, att det
skulle smaka riktigt godt med en liten
tår.»

Lotten satte pannan på kokgasen och
Anna malde kaffe, men Berg nöjde sig
ej därmed.

»Kaffe och kaffe», muttrade han, »ni
ä’ ena riktiga kaffekäringar allihop. Drick
ni kaffe bäst fan ni vill, men jag skall
ha mig en pilsner först. Se’n kan jag
ta en kopp med, bara jag får sätta litet
smak på den.» Han drog fram en
literflaska, som var till hälften tömd. »Hör
nu, morsan, ta fram ett par glas, så skall
ni få en ’klar’ till kaffet ni med». Han
försökte resa sig upp, men vinglade till
med detsamma. »Det var fan, hvad jag
är trött i afton! Hilda, du som är en
hygglig flicka, kila ner på magasinet i
mitt ställe. Du kan ju ta upp bröd
också, om Lotten har några pängar, för mina
är slut.»

»Det är inte underligt, att Berg är trött
då, det har allt varit ett styft arbete att
göra af med hela aflöningen på en kväll.
Hur skall det nu bli med hyran och
lifförsäkringen. Och Lottens kängor, som
är så trasiga, att hon inte ens kan komma
till torget och handla, nu kan hon inte
få dem halfsulade denna vecka heller!
Är du inte stolt öfver din svåger, Hilda,
som är en sådan duktig karl?»

Anna var så ond, att hon ej brydde
sig om moderns varnande miner. Berg,
som höll på att hälla i bränvinsglasen,
var dock ej mer drucken, än att han
förstod, att Annas ord ej voro något
beröm. »Hvad är det fråga om?» röt han
till, »rör det dig, hvad jag gör med mina
pengar, jag kan kasta dem i Norrström,
om jag vill.»

»Det vore mycket bättre det», inföll
Anna, men han hörde det inte.

»Betalar du min hyra kanske, hvad?
Är jag skyldig dig något? Ja, det förstås,
den där fattiga tian, se’n jäntan föddes.
Ja, för all del, den skall du nog få, det
behöfver du inte vara så förbannadt
ängslig för. Fy fan, sånt kvinnfolk!» Han
slog knytnäfven i bordet och svor och
grälade i ett. Småflickorna kröpo
förskräckta i en vrå, Lotten grät, troligen
för att aflöningen var slut, och lille Sven
vaknade och började gallskrika.

»Hvad skulle du springa efter mig för,
om det var meningen, att den där skulle
få skälla ner mig i mitt eget hem. Jag
skall släpa och arbeta hela veckan, och
du sitter här hemma och gör inte guds
skapande grand, och sen skall du ha
alla pängarna, och jag skall inte få så
mycket som litet dricka, när jag är törstig.
Tag pojken, Lotten, det var väl fan också,
om du inte kan så mycket som få dina
ungar att tiga.» Han stjälpte i sig den
ena supen efter den andra medan han
talade, och till sist tog han buteljen med
sig och raglade ut i köket, där han
hamnade på soffan. Inom några minuter
snarkade han högljudt.

»Tycker du, att du har ställt till bra
nu, Anna?» bröt modern ändtligen den
tystnad, som följt, sedan Berg lämnat
rummet. »Jag sade dig ju, att du inte skulle
reta honom, när han fått litet i hufvudet,
och så hinner han inte inom dörren,
förrän du börjar bråka med honom. Nu
blir här nog trefligt i morgon. Kan du
inte komma hit, utan att det skall bli
ledsamheter därför, så är det bättre, att
du håller dig härifrån.»

»Jag trodde inte, han var så drucken,
annars hade jag naturligtvis ingenting
sagt. Att resonera med en, som inte
har sitt förstånd i behåll, det tjänar ju
ingenting till. Förlåt mig, Lotten, jag är
så ledsen, om jag är orsaken till, att du
får ännu tråkigare än du redan har. Jag
ville gärna hjälpa dig i stället, om jag
jag kunde.»

»Det gör ingenting alls», svarade
Lotten resigneradt, »nu sofver han, och i
morgon kommer han inte ihåg det här
längre. Har han något kvar i buteljen,
så super han då med förresten, tills det
är slut, och sen tar han öl i magasinet
på kredit. Han tål dig inte i alla fall,
så det blir hvarken bättre eller sämre
för det här. Men herre gud, hvad skall
det nu bli af för oss. Vi ha
kontributionen också, och ingenting kan jag låna
på. Klockan måste vi sätta om den
16:de, annars går den förlorad. Det
säger jag er flickor, gift er aldrig. Ni
vet inte, hur bra ni har det, som har
husrum och mat och lön, och bara er
själfva att sörja för. Om jag inte hade
barnen ändå, så gick det väl an. Då
skulle han få supa upp hvartenda öre,
jag redde mig nog själf. Men hur skall
jag nu kunna förtjäna något, när jag har
de båda små? Och alltid får jag höra,
att jag ingenting gör och ingenting duger
till. Det vore lagom åt honom, om jag
tog lifvet af mig, så kanske han kom
underfund med sen, att jag knogar och
arbetar jag med.»

»Säg inte så, Lotten», tröstade Anna,
»det är ju bara, när han är drucken, som
han säger så. Han förstår nog, hur
mycket du arbetar. Minns du inte, när du
var sjuk, innan mamma var hos er, och
han fick leja för allting, hur dyrt han
tyckte det var, och hur han en gång
räknade ut, att du skulle ha större inkomst
än han, om du fick timpenning för ditt
arbete. Men 'när ölet går in, går vettet
ut’, det vet du ju, därför skall du inte
lägga det på sinnet. — Hör du, Lotten»,
tillade hon sakta för att ej höras af
modern och Hilda, som nu höllo på att
lägga Greta och Kajsa, »var inte orolig
för lifförsäkringen. I morgon eller
öfvermorgon komma de och hämta min
premie, och då skall jag betala Eriks med.
Det är ju tre kronor, inte sant?»

»Jo tack, snälla Anna. Jag skall nog
laga så, att du får igen det med tiden;
det skall väl bli bättre för oss också
någon gång. Kom nu, så vi få dricka vårt
kaffe, ni få hålla till godo med litet
hembakt, fast det är gammalt. Är det någon
som vill ha?» frågade hon, med en gest
åt det orörda bränvinet.

»Ja, jag», svarade Anna, tog alla tre
glasen, öppnade köksdörren och hällde ut
dem i slasktratten.

»Nej, hör du, Anna!»

»Sådana dumheter!»

»Du måtte ha godt om pängar, som
kan handskas så med guds gåfvorna!»

»Nej, mamma, kalla inte bränvinet så.
Gud gifve, att jag kunde låta allt bränvin
och öl gå samma väg som det här. Då
skulle mycken nöd vara afhjälpt, och
många brott aldrig bli begångna. Kom
ihåg, att tre fjärdedelar af alla dem som sitta i
fängelse, ha spriten att tacka därför.
Det hörde jag häromdagen på en
föreläsning, och det kan man förresten förstå
ändå. Det är sällan man i tidningen
läser om ett mord eller dylikt, utan att
det står 'mördaren var vid tillfället
berusad’. — Ofta framhåller mördaren detta
som en förmildrande omständighet till
och med. Jag tycker, han borde ha
dubbelt straff i stället.»

»Det där är visst godt och väl, men
nog måste du väl erkänna, att det är
slöseri att hälla det i vattenledningen.
Det är inte så billigt heller.»

»Visst inte, Hilda. Du skulle göra
likadant, om du bara förstod, hvilket gift
det är. Antag, att en kall vinterdag det
tog eld i dina kläder. Skulle jag då
säga: 'det är slöseri att släcka elden,
den är minnsann så dyr’. Du kan vara
säker på, att brännvinet gör lika mycken
skada.»	<tab><tab><tab>(Forts.)
</chapter> 

<chapter name="Basar">
<table b>
<td><h2><b><big>——— BASAR ———</big></b></h2>

<big><big>anordnas af Stockholms tjänarinneförening <b>fredagen den 26</b> och
<b>lördagen den 27 oktober</b> i <b>Hvita Bandets lokal,
Kungsträdgårdsgatan 10</b>. Närmare meddelas längre fram genom annonser i
de dagliga tidningarnarna.

<b>Gåfvor</b> — äfven de allra minsta — emottagas med
största tacksamhet, alla söckendagar på vår byrå, Grefture-
gatan 20 G, öppen 11—4, 6—7.

<b>Kamrater!</b> Understöd vår verksamhet genom att skänka
någon gåfva, och framför allt genom att mangrant besöka basaren!

Medtag edra vänner och bekanta!</big></big>
</table>
</chapter>

<chapter name="Annonser">
<table b>
<td><h2>Kooperativa Syfabriken
Linnéa</h2>

rekommenderar sin tillverkning af alla sorters
Damunderkläder, Bluslif, Kjolar, Förkläden
m. m. samt alla sorters Herrunderkläder, ett
rikhaltigt lager af Tyger finnas.

Obs. fabrikens nya adress
Mästersamuelsgatan 68 n. b. i. p. g.
</table>

<table b>
<td><h2>Morgonbris</h2>

arbeterskornas tidning, har utsändt sitt
sept.n:r. Innehåller intressanta artiklar bl. a. i
kvinnornas rösträttsfråga. Skiss, poem m. m.

Finns att köpa på Tjänarinneföreningens
byrå, Grefturegatan 20 C.

Pris 10 öre.
</table>


<table b>
<td><h2><big><big><big>L</big></big></big>ifförsäkrings-Aktiebolaget</h2>
<h2><big><big>”De Förenade”</big></big></h2>

Stiftadt af 
bolagen Skandia, Svea,
Thule, Victoria och Skåne, hvilka jämte ”De
Förenade” ansvara för försäkringsaftalens fullgörande.
Premierna kunna erläggas årligen, halfårligen,
kvartals- eller månadsvis eller pr vecka.<br>
<b>Minsta månadspremien</b> är:
vid barnförsäkring, Afd. B. 50 öre,
vid öfriga försäkringssätt 1 kr.<br>
<b>Minsta veckopremie</b> är 25 öre.

Närmare meddelas af Elin M. Janson, hvilken träffas
alla fredagar mellan 7—9 e. m., Drottninggatan 70, IV.
A. T. Brunkeb. 1097 och lämnas då beredvilligt alla
önskade upplysningar, utan att försäkring därför behöfver
tecknas.
</table>
</chapter>
——————————————————<br>
<small>Stockholm 1906. A -B. Arbetarnes Tryckeri.</small>

<chapter name="N:r 5—6">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>2:dra årgången.<tab>N:r 5—6, 1906.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 35 öre. Lösnummer 10 öre.</b></small>
</table>
</chapter>

<h2>Till våra prenumeranter.</h2>

I likhet med föregående gång utkommer
Tjänarinne-Bladet i åttasidigt format och
räknas som n:r 5 och 6.

<img></img>

<chapter name="JUL af Karl-Erik Forsslund">
<h2><big><big><big>JUL.</big></big></big>

<small><i>Af Karl-Erik Forsslund</i>.</small></h2>

<poem><i>När julen kommer skridande
ljus öfver mörka jorden,
när hälgen kommer glidande
tyst öfver vita norden —
Gif, husfar, gif med öppen hand!
Gif husmor varma klappar
ej blott åt egna barn och man,
men ock åt vägens vandringsman
och skogens fattiglappar.

Gif lindring åt de lidande,
låt hungrig mätt sig äta.
Fred mäkla bland de stridande,
försona dem som träta.
Strö rikligt korn på gårdens snö
åt luftens magra sångare,
i hönsburn ymnigt risgryn strö,
gif bröd och dubbelt mått af hö
och hafre åt din gångare!

Aspstammar fäll åt hararna,
att knaga barken gröna.
Ångande glögg gif kararna
att frusna näfvar löna.
Ett helgdagslif, ett mjukt och rödt,
gif varje duktig piga.
Gif katten grädde, hunden kött,
gif tomten gröt som doftar sött
och ångar ljufveliga!

Med mustigt öl fyll bägarna
och öppna köksdörrn vida —
Om doppardan på vägarna
trasiga skaror skrida.
Bjud in dem till din brasas glöd
att i din gryta doppa.
Var likblek kind gör varm och röd,
gif ljus och bröd, gif ljus och bröd,
och full var påse stoppa!

Gif bröd åt svultna trälarna
det lossar deras bojor.
Gif ljus åt frusna själarna
i skogens skumma kojor.
Låt ingen gå med julen ut,
du härre och du fruga!
Hör bjällerklang, hör fästsalut
af kölden i hvarenda knut —
God jul i slott och stuga!

(Ur Storgårdsblomster.)</i>
</poem>

<img></img>
</chapter> 

<chapter name="
Köpenhamns “Tjenestepigeforenings Fagskole.“">
<h2>Köpenhamns “Tjenestepigeforenings Fagskole.“</h2>

I förra numret af Tjänarinnebladet
omtalade vi, att Köpenhamns
tjänarinneförening redan kommit så långt, att den
kunde öppna sin egen fackskola. Denna
invigdes den 4 november, som var en
stor högtidsdag för föreningen. Då
lokalerna ej kunde rymma alla
föreningsmedlemmar — de uppgå nämligen till
500 — voro inbjudna de, som varit med
sedan föreningen stiftades och de som
skänkt någon gåfva eller synnerligen
energiskt arbetat för skolan, dessutom voro
inbjudna folktingsmän och andra
framstående män och kvinnor i staden.
Högtidstalet hölls af folktingsmannen Herman
Trier, hvilken bland annat framhöll att
det — så vidt han visste — var första
gången en skola restes af arbetarna själfva
för att främja sin kårs utveckling. Detta
var, sade han, en heder, icke allenast för
tjänarinnorna, utan för kvinnorna i sin
helhet.

Före och efter talet sjöngo eleverna
sånger, som voro skrifna för detta tillfälle.
Föreningens ordförande Marie Christensen
tackade de närvarande för det intresse, de
visat för tjänarinnornas sak, i det de varit
föreningen behjälpliga att nå så långt.

Därefter besågos alla de olika lokalerna,
hvilka voro smakfullt dekorerade med
blommor, och dracks thé i stora
samlingssalen.

Då vi tro, det kan intressa våra läsare
att något närmare höra, hur denna utmärkta
skola är inrättad, intaga vi här nedan ett
bref till Stockholms-Tidningen från dess
Köpenhamns-korrespondent, samt en liten
artikel ur danska tidningen Politiken:

<tab><tab><tab><tab>Köpenhamn den 13 nov.

I dagarna har här startats ett företag,
som i högsta grad är ägnadt att väcka
uppmärksamhet och intresse äfven utom
Danmarks gränser, nämligen
»Tjenstepigernes Fagskole».

Tjänarinnefrågan har ju under de senaste
åren allt mer trängt fram i förgrunden
bland dagsfrågorna, ej blott här i
Danmark och i Sverige, utan i så godt som
hela den civiliserade världen, där
kvinnorörelsens mäktiga våg gått fram,
revolutionerande gamla förhållanden och
skapande nya.

En mängd förslag till lösning af detta
spörsmål ha, som bekant, framkommit
från de mest olika håll, alla mer eller
mindre förtjänstfulla och mer eller mindre
outförbara i verkligheten. Tjänsteflickorna
ha bildat fackföreningar i afsikt att
tilltvinga sig högre löner och mindre arbete,
hushållsskolor ha upprättats, där afgiften
i vanligaste fall är för hög, för att mindre
bemedlade skulle kunna draga nytta af
dem, och från husmödrarnas sida ha vi
bl. a. Elsa Törnes bekanta
»Solidar»-förslag, som ju ter sig nog så tilltalande i
teorin — men i verkligheten?

När för omkring sju år sedan
tjänstflickan Marie Christensens förslag om den
ofvannämnna fackskolan såg dagen,
mottogs det med en viss försiktighet och
skeptiskhet. Man var ju van att blott få
utopier och insåg ej genast det nya
förslagets värde och bärkraft. Emellertid
har man allt mer kommit till insikt om
dess många förträffliga egenskaper, och
den hjälp i form af penningbidrag och
gåfvor fröken Christensen mottagit från
husmödrar och andra intresserade för att
kunna realisera sina idéer, visar bäst det
intresse, hvarmed det omfattas.

För att förskaffa oss närmare kännedom
om, huru denna fackskoleidé ter sig
omsatt i praktiken och efter fröken
Christensens teorier, aflade vi i går ett besök i
skolans lokaler.

F. d. städerskan och sedermera
hushållerskan Marie är själf högsta ledaren af
det företag, för hvars tillkomst och
framgång hon vigt sitt lif. Hon är nu en
trettio års kvinna med spår i ansiktsdragen
efter utkämpade strider i lifvet, af hopp
och felslagna beräkningar, men ögonen
lysa af kraft och lifsmod, och munnens
fasta linje vittnar om den hårda viljekraft
och energi, som fordras för utförandet af
det verk, hon redan fullföljt så långt.

Vid vårt inträde på kontoret, hvilket
samtidigt tjänar som byrå för
fackföreningen och fackskolan samt som
redaktion för »Tjenstepigernes Blad», sitta frök.
Cristensen och hennes två assistenter, båda
f. d. tjänstflickor, öfverhopade med arbete,
bref, som skola besvaras, förteckningar,
som skola uppgöras m. m., och i
väntrummet är fullt med besökande, som vänta
på att expedieras. Det var därför inte
utan, att vi erforo något liknande
samvetsförebråelser, då vi anhöllo att
föreståndarinnan ville visa oss skolan och gifva de
upplysningar, som kunde behöfvas, en
känsla som dock alldeles bortglömdes under
hennes förekommande och lärorika
cieronskap.

Grundtanken, på hvilken skolans
läroplan är baserad, är att åt unga,
obemedlade flickor, hvilka beslutit sig för att
söka sin utkomst i lifvet som tjänarinnor,
gratis meddela en undervisning, som i
högsta möjliga måtto är ägnad att sätta
dem i stånd att uppfylla de fordringar,
modärnare förhållanden ställa på dem.

Fröken Christensen utgår från den
erfarenheten, att, under det husmödrarna
allt allmännare börja lämna
hushållsbestyren och hemmets skötsel åt tjänstfolket,
tjänstflickorna ytterst sällan kunna
förskaffa sig kvalifikationer för att kunna
motsvara denna deras nya uppgift som
husets förestånderska.

— Det är just på denna punkt lösningen
af tjänarinneproblemet beror — framhöll
fröken Cristensen — och det sätt, jag
anser vara det lämpliga för att kunna råda
bot för de nuvarande missförhållandena,
är att bereda de unga flickorna tillfälle
att, innan de söka plats, förskaffa sig
färdighet i allt, som hör till ett hems skötsel,
matlagning och bakning, tvätt och
strykning, rengöring etc.

— Men detta är dock icke tillräckligt
— forsatte hon. Tjänstflickan bör i våra
dagar äfven ha öfning i räkning och
skrifning för att kunna föra hushållsböcker
och äga någon allmänbildning, då ju största
delen af barnens vård och t. o. m. ofta
deras första uppfostran bestridas af henne.

Därtill kommer äfven tidens stora kraf på
människovärde och utveckling af den egna
personligheten, kraf, som ej minst äro
berättigade för tjänarinnorna och
nödvändigtvis måste tillgodoses. I annat fall bli de
ju endast mer eller mindre jämt gående
arbetsmaskiner i stället för tänkande och
förstående kvinnor, som det ju fordras
för ett hems skötande på rätt sätt.

Naturligtvis är det inte möjligt att på
den korta tiden af 6 månader, som kursen
pågår, meddela de unga flickorna allt,
som erfordras för att af dem göra sådana
kvinnor som, fröken Christensen drömt
sig. Men hvad som kan bibringas dem
är förutsättningarna för att genom fortsatt
arbete och flit ute i lifvet snart kunna
motsvara de vackraste förväntningar.

I kursen, hvilken som nämndt, pågår i
6 månader, deltaga 20 flickor, alla döttrar
till föräldrar, hvilka ej ha råd att bekosta en
utbildning i de dyrbara och oftats
synnerligen otillräckliga hushållsskolorna. De
erhålla i fackskolan ej blott gratis
undervisning utan äfven fri mat och fritt logi.

Kl. half 7 om morgonen stiga alla upp,
och sedan de tillagat och druckit sitt
kaffe samt städat sina rum, börjar arbetet
kl. 7 och fortsätter till samma klockslag
om aftonen, med 1 ½ timmes fritid om
middagen, då de få gå ut och promenera
i staden. Efter hushållsarbetets slut om
kvällen sammankallas eleverna till
undervisning i räkning och skrifning samt litet
språk. Ibland hållas allmänbildande
föredrag, och om söndagarna företages
gemensamma museumsbesök eller utflykter
till särskildt bekanta orter.

Förutom denna kurs gifves äfven en
annan för tjänsteflickor, som redan ha
plats och önska komplettera sina
kunskaper. Denna kurs pågår två månader
med två lektioner i veckan och mot en
afgift af 25 kr. i månaden. Skolan
förfogar öfver inalles trettio rum, alla enkelt,
smakfullt och praktiskt inredda. Vi
började vår promenad genom den i det kanske
viktigaste af dem alla, nämligen köket.
Detta är stort och gladt med två utmärkta
spisar för hvardagsmat, fin mat och
bakning. Vi kommo just i middagstunden,
då här rådde lif och rörelse. De unga
flickorna gjorde det bästa intryck, där de,
rödkindade och med ögonen glittrande af
ifver och intresse, nätta och prydliga,
skyndade beskäftigt omkring, hvar och en
med sin högviktiga syssla. Därefter
besågo vi det välförsedda skafferiet, de
noggrant ordnade skåpen och fingo lof att
kasta en blick in i »tvätthuset», där unga
skönheter i korta kjolar och bara armar
arbetade med lif och lust vid
tvättbunkarna, strykrummet, »syrummet» och alla
de andra.

Skolans fyra lärarinnor förfoga öfver
hvar sitt rum, och eleverna disponera fyra
eller fem tillsammans. Hvad som
särskildt fäster sig i minnet är den tilltalande
matsalen för skolans måltidsabonnenter,
samt den goda idén att ha låtit uppsätta
hopfällbara väggar mellan de tre
kontorsrummen, så att dessa om aftonen kunna
förvandlas till en rymlig och präktig
samlingssal.

Den ändamålsenliga inredningen af
lokalerna ha kostat omkring 7,000 kronor,
och driftkostnaderna för skolan beräknas
till ett i allt 10,000 kr. pr år.

Detta belopp hoppades man dock
framdeles kunna afsevärdt nedbringa, då man
blir i stånd att mottaga ett större antal
måltidsabonnenter än nu samt realisera
en plan om upprättandet af matvaruaffär
i staden för försäljning af skolköket
produkter. Dessutom har man ingått med
ansökan om ett årligt statsbidrag.

Fackskolan är emellertid endast ena
ledet af fröken Cristensens lösning af
tjänarinnefrågan. Det andra och minst
lika viktiga är tjänstflickans ställning till
den familj, i hvars tjänst hon kommer att
inträda.

Hvarje tjänstflicka, som åtnjuter skolans
undervisning, är skyldig att ingå i
fackföreningen och vid tillträdande af en plats
fordra undertecknandet af ett af föreningen
bestämdt kontrakt, gående ut på att
tillförsäkra henne ett visst antal fritimmar i
veckan och möjlighet att fortsätta den i
skolan grundlagda utvecklingen.

<img></img>
</chapter> 

<chapter name="Sånger">
<h2><sp><big>Sånger</big></sp>

<small>sjungna vid fackskolans invigning i Köpenhamn.</small></h2>

<poem><big><big><big>I</big></big></big> Fortidens Dage den tjenende Stand
kun fristede trællekaar i Livet,
den slidende Kvinde, den stræbsomme Mand
hvem egen Husstand ikke da var givet,
stod skyggegemt i Verdensperspektivet.

Hver Junker paa Gang’rens forgyldte Skaberak
med jernslaaet Hæl i pansret Plade,
han kendte for Tjenerens Arbejd ingen Tak,
og for hans Fejl kun Træhest’s skarpe Stade
og Piskeslag for Synderen han ha’de.

Den Borgfru satte sin Pige i Rang
knapt med de Husdyr, hun gav Foder.
I Tiltalen raadet for ofte Slaveklang,
for Fejl der vanked Skældsord efter Noder
og der var »lukket af» for alle Goder.

Men Trældommens Kaar avler kuede Sind
som mørk’rædde flyer for Lysets Fakkel;
og Tyendets Stand bar for Øjet snart Bind
og var i alle Forhold kun en Stakkel,
ej mindst i Aandens rige Tabernakel.

Ja Tiderne svandt, og det Hus vi i Dag
skal indvi som unge Kvinders Skole,
det viser Forstaaen for Tjenerens Sag,
blandt dem i Kofte og blandt dem i Kjole
er der ej faa, paa hvem vi trygt kan stole.
</poem>

<table> 
<td 2 c>——————
<td><tab>
<td><tab><td><big><big><big>V</big></big></big>i jubler vor Tak
<td><tab><td>for hver hjælpende Haand.
<td 2>som tog Tag, da det gjaldt at faa Tyendets Øren,
<td><tab><td>da vi vakte den Aand,
<td><tab><td>som i Fortidstro stak,
<td 2>og som ej vilde med i vor Laden och Gøren.
<td 2>En Tak til de Folk, som stod <i>indenfor</i> Rakken
<td><tab><td>Hver som tog sig deraf
<td><tab><td>og som delte vort Krav
<td 2>om en raskere Medbor i Sejlet paa
Tyendesnekken.
</table>

<table> 
<td><tab>
<td><tab><td>Og naar vi i Dag
<td><tab><td>med en frydefuld Tro
<td 2>paa vor Sag, der vil Retfærd for Tjenstepigen,
<td><tab><td>her har stiftet et Bo,
<td><tab><td>hvor hun trygt under Tag
<td 2>kan hævde sin Evne og mætte sin Higen,
<td 2>da føler vi vel vi et Fremskridt har naaet,
<td 2>et <i>Stykke</i> af Vejen vi fremad er gaaet,
<td><tab><td>men det er kun et Skridt,
<td><tab><td>og skal ret vi naa vidt,
<td 2>då maa stadig vi dyrke og pleje den Mark
vi har saaet.
<td><tab>
<td><tab><td>Og dem, som stod hos
<td><tab><td>som forstod vore Krav,
<td 2>dem vi beder, de stadig vor Fremfærd vil lette,
<td><tab><td>thi hver Støtte de gav,
<td><tab><td>— var det Guld eller Gods —
<td 2>har jo <i>styrket</i> og <i>højnet</i> det Maal, vi os satte.
<td 2>Og Maalet er Kundskab og Livsret for alle,
<td 2>som ved Tjenestepigenavnet sig kalde!
<td><tab><td>Gid de snarligen naar
<td><tab><td>de dem værdige Kaar,
<td 2>Og gid hæmmende Skranker der standser hvert
Fremskridt, maa falde,
</table>

<img></img>
</chapter> 

<chapter name="Kamrater af A. B—ng."> 
<h2>Kamrater</h2>

Lite hvar har nog i dessa dagar läst i
tidningarna om hvad Köpenhamns
tjänarinnor uträttat. Där se vi hvad som är
möjligt blott vi enigt hålla samman och
med vilja och tro arbeta för ett bestämdt
mål. Äfven Stockholm har ju en
tjänarinneförening och vi hoppas att exemplet
från Köpenhamn är ett godt föredöme
för oss.

Hittills har intresset för föreningen varit
ganska slappt, men vi hoppas att genom
ihärdig agitation allt flera skola vakna
upp för det berättigade i vår sträfvan.

Mången husmoder klagar och det med
rätta öfver svårigheten att erhålla
intresserade och dugliga tjänarinnor. Men
orsaken därtill är nog icke den, som så ofta
framhålles, ringaktning och brist på
intresse för husligt arbete. Utan fastmer i
de godtyckligheter och missförhållanden,
hvilka äro rådande inom facket. Den
långa arbetstiden och knappt tillmätta
fritiden, ofta i förening med ett
ringaktande och inhumant bemötande äro några
af de vanligaste orsaker till missnöje. Men
att denna lista i många fall kan ökas med
otaliga andra oegentligheter, vet alltför
väl alla tjänarinnor. Och så är det
öfverallt hvarhelst kvinnor utföra arbetet —
i affärer och fabriker — från alla håll
hörs ett doft knot af tusen och åter tusen
trälande kvinnor som genom nyare tidens
strömningar vaknat upp till medvetande
om sin förtryckta ställning, men ännu icke
lärt sig inse och tillgodogöra sig det enda
medlet, som står oss till buds och som
skall blifva vår räddning. Den väg vi
måste gå är för länge sedan utstakad,
pröfvad och erkänd af millioner förtryckta
arbetare, den heter — sammanslutning.

Se på männen hvilken ställning de inta,
hvilka reformer de genomfört och läs i
arbetarpressen om de stora segrar de årligen
vinna, blott därför att de äro organiserade.
När skola vi tjänarinnor ha hunnit så långt
att vi kan anteckna segrar i våra annaler.
Den dagen behöfde ej vara så långt
aflägsen, om blott alla ägde den ljusa tro
på rättvisans seger som måste besjäla dem,
hvilka gå målmedvetna och segervissa till
strid för stora idéer.

Och till sist vill jag rikta en varm
vädjan till eder alla. Kamrater, vaknen upp
för kampen omkring eder och gån med i
striden för frihet och rättvisa. Jag vet,
att en falsk stolthet håller mången tillbaka,
det är tid att skaka den af. Det är ingen
skam att arbeta för en rättvis sak. Och
om vi ej själfva skaffa oss rätt, aldrig skall
den godvilligt gifvas oss. Därför kom med
i våra led, endast det som kan vara oss
till nytta arbeta vi för. Upplysning och
bildning vilja vi skaffa oss genom vår
förening. Detta skall ingifva våra
motståndare aktning för vår person. Jag har sett
otaliga bevis på, att de vakna och tänkande
tjänarinnorna äro de mest omtyckta och
äga de största förmånerna, detta är ju
helt naturligt. De efterblifna och
okunniga gifvas minsann inga förmåner, och icke
heller skulle en husmoder ha hjärta att
väcka den slumrande till insikt om, att äfven
hon är människa Men för alla finns plats i
organisationen, den vill verka bildande,
väckande och lifvande för alla, unga som
gamla. Och genom den, endast den, kunna
vi skapa åt oss alla rikare möjligheter,
högre lifs- och människovärde och vi ha
fyllt en plikt mot oss själfva och den klass
vi tillhöra, den skattbetyngda, rösträttslösa,
för frihet, jämlikhet och broderskap
stridande arbetsklassen.

<tab><tab><tab><tab><i>A. B—ng</i>.

<img></img>
</chapter>

<chapter name="Tjänarinneföreningens basar af E.L.">
<h2>Tjänarinneföreningens basar.</h2>

Att det icke är latmansgöra att ställa
till en basar, det ha de för
Tjänarinneföreningens basar, på Hvita bandets lokal
d. 26 och 27 oktober, verksamma
medlemmarna af Tjänarinneföreningen fått
erfara. Först skall man springa omkring
till olika myndigheter för att få tillstånd
och så skall man ha lämplig lokal och
så arbeta på alla möjliga sätt för att få
gåfvor och diverse varor för billigt pris.
Så bakades småbröd och hvetebröd af
flickorna själfva, kokades och stektes till
pålägg på smörgåsar, rummen pryddes med
blommor och grönt och så rann den stora
dagen den 26 oktober upp, motsedd af
alla med en viss oro hur det skulle gå,
och kanske af några med en stilla bön
om välsignelse till företaget. Det var ju
så viktigt att få in litet pengar till
föreningen!

Det var ju litet tomt och tyst i början
men så, allt som dagen led, blef det
lifligare och till sist var det på kvällen nästan
trängsel kring borden och i det inre rum,
där de flinka uppasserskorna hade brådtom
att servera smörgåsar, the, kaffe, kakor och
tårtor af olika slag och så de präktiga
ostkakorna, som gingo med strykande fart.
Vid lotteribordet var det på kvällen
alldeles utsåldt men till andra dagen
framtrollades åter en ny uppsättning. I ett af
rummen uppträdde våra gamla vänner Pelle
och Matts jämte ett sällskap folkdansare,
som med vanlig kläm utförde våra vackra
och hurtiga folkdanser, och där var alltid
fullt af åskådare oaktadt det särskilda
inträdespriset. På kvällen möttes alla
föreningens medlemmar med glada blickar.
Nu visste man att alla omkostnader blefvo
betalda och något blef också öfver och
»i morgon blir det ändå mera folk» trodde
man. Ja, så blef det också och man
kunde andra dagens kväll glädja sig åt att
den platsanskaffningsbyrå, som föreningen
satt upp och hade en del skuld på, skulle
kunna fortsättas och affärerna redas upp.
Icke under då att alla som arbetat för
föreningens sträfvanden sågo så glada ut.

Detta var dock blott en liten början.
Många basarer, mycket arbete och mycket
intresse fordras innan Stockholms
tjänarinneförening kommer så långt att den,
liksom föreningen i Köpenhamn, kan sätta
i gång sin egen hushållsskola och vinna
en sådan aktning som denna, hvarom i
dessa dagar alla tidningar skrifvit långa
artiklar. Det är ju dock detta mål, äfven
Stockholms tjänarinneförening vill arbeta
för, men då behöfs det att alla Stockholms
tjänarinnor förena sig därom och hjälpa
till.

Bland lustiga episoder från basaren kan
nämnas att flera personer voro så nyfikna
att få se den från föreningens bildande
mycket omtalade Maria Qvist, som
kommit från Gäfle för att hjälpa till, att de
gingo omkring och frågade efter henne,
och en fru kom just till Maria Qvist och
frågade hur hon skulle kunna få se henne.
Att frun blef en smula generad vid hennes
svar att det just var hon är ju naturligt.
Ett fruntimmer sade att hon trodde Maria
Qvist skulle se ut nästan som en karl och
blef mycket öfverraskad när denne
fruktade person befanns vara en ung, fint
byggd kvinna med ett anspråkslöst och
intelligent utseende.

Ja, som sagdt, basaren är öfver men
mycket arbete behöfves för att fortsätta
det påbörjade verket och skam vore det
väl, om Stockholms tjänarinnor ej skulle
lämna föreningen allt det understöd de
hvar i sin mån kunna.

<tab><tab><tab><tab><i>E. L.</i>

<img></img>
</chapter>

<chapter name="Öppet bref af Siri">
<h2>Öppet bref</h2>.

Ehuru nedanstående bref ej direkt
berör tjänarinnornas ställning, finnes dock
däri så mycket, som kan tillämpas på oss,
och så många »gif akt» för dem som
dagligen öfvergå från tjänarinneyrket till
andra yrken, att vi ansett det lämpligt att
intagas här. Dessutom kan det ju vara
af intresse att få en inblick i de
förhållande under hvilka tusental af kvinnor
på andra arbetsområden kämpa sin kamp
för tillvaron.

Skulle någon »Eva» bland våra läsare
vilja ge »Siri» några goda råd, hur hon
bättre än hittills skall få sin lön att
räcka till, öppna vi gärna tidningens
spalter för utbyte af tankar och
erfarenhetsrön i detta ämne, som för många är en
lifsfråga.<tab><tab><tab><i>Red</i>.

<tab><tab><tab><tab><small>Sthlm d. 25 nov. 1906.</small>

<tab><tab><i>Kära lilla Eva!</i>

Tack för ditt rara bref, som både gladde
mig och gjorde mig bedröfvad. Jag har
dröjt litet med att bevara det, dels emedan
jag ville fundera riktigt öfver det och dels
ha god tid på mig att skrifva i lugn och
ro. Nu är det söndag eftermiddag. Maria
Hansson (min rumskamrat) har gått bort,
och jag får vara ensam hela kvällen.
Därför skall vi nu prata om dina
angelägenheter en stund.

Nog vet du, lilla rara Eva, att intet
skulle vara roligare för mig än att få dig
hit upp till Sthlm, men ändå är jag rädd
för, att jag måste afråda dig därifrån.
Åtminstone vill jag riktigt klargöra för dig,
hvad du har att vänta dig, <i>om</i> du gör
det. Jag går igenom ditt bref punkt för
punkt, så hoppas jag, att vi skola undvika
alla missförstånd.

Att du känner dig mycket bunden i din
nuvarande plats, det förstår jag. I
allmänhet anses det ju vara värre att »gå
frun tillhanda» än att tjäna jungfru. Nå,
det förra har du pröfvat på, det senare
ej, men jag tror nog att det ligger rätt
mycken sanning i den satsen. Men så
säger du, att det är så svårt att få din
lön att räcka, och i samma vefva
försäkrar du, att du skulle nöja dig med 50
kr. i månaden, om du kunde komma på
ett kontor eller i någon affär här. Du
dumme unge, förstår du inte hvilken
motsägelse det ligger i detta? Att, som du,
ha allting fritt, litet presenter till jul och
namnsdag samt 200 kronor om året, vet
du, det motsvarar en månadslön af <i>minst</i>
75 kronor. Jag vet ej, om jag någonsin
riktigt har talat om för dig, huru jag har
inrättat mitt lif för att få inkomster och
utgifter att gå ihop. Som du minns,
bodde jag inackorderad de första åren
jag var här. Jag betalade då 60 kr. för
deladt rum (eget rum har jag aldrig haft
råd att bestå mig med), men den där
inackorderingen drar med sig en hel del
utgifter, som visserligen i och för sig äro
obetydliga, men dock kunna bli för
kännbara för en kassa, där hvart enda öre är
räknadt. Än är det frun eller kanske
någon af de andra inackorderingarna som
ha födelse- eller namnsdag, än komma
alla flickorna öfverens om att gå på
teatern eller någon konsert, naturligtvis
endast biljetter för 75 öre, högst 1 kr.,
är det sommar, skall man följas åt om
söndagarne någonstans utåt landet. Resan
kostar kanske ej mer än 50 öre tur och
retur, och vi få smörgås och kokta ägg
med oss, men så är det alltid någonstans
man kan få kaffe, och det smakar ju så
härligt godt, när man är ute i det gröna.
Ja på det där sättet går det alltid till 1 kr.
—1,50 extra. Äfven om man så mycket
som möjligt försöker att ej vara med, kan
man dock ej helt och hållet draga sig
undan som en enstöring.

På den tiden hade jag endast 60 kr. i
lön, men jag fick ju af pappa hvarje
månad 15, ibland t. o. m. 20 kr. Nu tror
jag dock, att det skulle vara rätt svårt att
få en hygglig inackordering för det priset.

Hvart skulle du då taga vägen med dina
50 kr.? Du svarar mig naturligtvis, att
du aldrig tänkt inackordera dig, utan
liksom jag, hyra dig ett rum tillsammans
med en annan flicka och lefva på
ungkarlsmanér.

Ja, Eva lilla, i så fall skulle nog du
och jag försöka kampera ihop, och jag
är öfvertygad, om att vi skulle komma
godt öfverens. Maria ämnar nämligen i
vår resa till Amerika, hon får där plats
på sin brors kontor, så jag måste tänka
på att skaffa mig en annan rumskamrat,
och hvem tror du väl, att jag då allra
helst vill ha? Ja, du behöfver nog ej
fundera länge.

Men helt uppriktigt säger jag dig, att
i så fall <i>måste</i> du ha 75 kronor i
månaden, annars går det ej.

Se här en förteckning öfver mina
utgifter enligt min kassabok för de sista
åren:

<table>
<td><tab> <td 2 r>Pr mån. <td 2 r>Pr år
<td>Hyra (ett möbleradt rum, utan<br>   
eldning och städning, med 2<br> 
liggplatser = 25 kr. i mån.) .... <td r><br><br>12: <td l><br><br>50	<td r><br><br>150: <td l><br><br> —
<td>Ved (16 à 18 säckar björkved<br>
under vintern = 24 kr.) ...........	<td r><br>1:<td l><br>—	<td r><br>12: <td l><br>—
<td>Lyse och fotogenkök .............. <td r>—: <td l>83	<td r>10: <td l>—
<td>Mat ........................................ <td r>35:<td l>— <td r>420: <td l>—
<td>Tvätt och strykning (inclusive<br>
blusar och kragar) ................. <td r><br>3: <td l><br>—	<td r><br>36: <td l><br>—
<td>Skatt ....................................... <td r>1:<td l>28	<td r>15:<td l>36
<td>Sjukkassa ................................ <td r>1: <td l>—	<td r>12:<td l>—
<td>Kläder (enligt specifikation) ... <td r>13:<td l>—	<td r>156:<td l> —
<td>Bad (kallbad 2 ggr i v. under<br>
sommaren, finsk badstu 1 à 2<br>
ggr i mån. om vintern) .............	<td r><br><br>1: <td l><br><br>—	<td r><br><br>12:<td l> <br><br>—
<td>Läkare, medicin, tandläkare .... <td r>1:<td l>67	<td r>20: <td l>—
<td>Skurning af rummet 2 ggr i<br>
månaden = 2 kr. ...................... <td r><br>1:<td l><br>—	<td r><br>12: <td l><br>—
<td>Diverse .................................. <td r>3: <td l>72	<td r>44: <td l>64
<td>Nöjen ..................................... <td r>— <td l>—   <td r>— <td l>—
<td>Semester ................................ <td r>— <td l>—   <td r>— <td l>—
<td>Presenter ................................ <td r>— <td l>—   <td r>— <td l>—
<td>Resor ..................................... <td r>— <td l>—   <td r>— <td l>—
<td>Lifförsäkring .......................... <td r>— <td l>—   <td r>— <td l>—
<td>Sparbanken ............................ <td r>— <td l>—   <td r>— <td l>—
<td 5 r><b><b>—————————————</b></b>
<td r>Summa kronor <td r>75:<td l> —	<td r>900: <td l>—
</table>

Som du ser, har jag medtagit äfven de
sex sista posterna, för hvilka dock ej finns
ett enda öre, ehuru de enligt min åsikt
äro lika nödvändiga som alla andra.

Nu tror du naturligtvis, att man kan
ordna på annat sätt, så att det blir
billigare. Jag skulle vara mycket tacksam,
om du eller någon annan ville lära mig
det.

Jag skall nu förklara en och annan post
för dig. För det första ser du nog själf,
att jag fördelat hvarje utgift lika på alla
månader, vare sig den förekommer den
ena eller andra årstiden. För det andra
behöfva en del uppgifter specificeras. Mat
= 35 kronor; innan jag går till affären
dricker jag en kopp thé, med bröd och
smör (sommartid, när äggen kosta 1 kr.
tjoget, brukar jag kosta på mig ett ägg)
så tar jag med mig bredda smörgåsar med
något billigt pålägg eller också bara smör
på, och till det dricker jag mjölk; vi äro
tre flickor i affären, som dela en 12 öres
mjölkflaska (2/3 liter). Vid 5 tiden har
jag en timmes middagsrast; vanligtvis äter
jag då på någon automat, emedan de
flesta hushållsskolor stängas kl. 5, och
dessutom blir det billigare på automaterna.
En tallrik soppa 25 öre, en portion
kötträtt 25 eller 35 öre, någon gång en kopp
kaffe efteråt, 10 öre. Öl eller dricka till
middagen har jag alldeles lagt bort; det
fördyrar maten med minst 3 kr. i mån.
Sedan äter jag i de flesta fall icke något
mera, såvida jag icke inte känner mig
frusen, eller har något arbete som jag
skall hålla på med till mycket sent; i så
fall kokar jag litet thévatten och äter ett
par skorpor eller en smörgås till. Som
du märker är dieten ytterst enkel, och
middagsportionerna äro minsan ej större,
än att det allmänhet skulle smaka godt
att få litet kaffe med dopp på
eftermiddagen; men det har man ej råd till.

Läkare, medicin och tandläkare = 20
kr. om året. Har man riktig tur att få
vara frisk, kan detta räcka. Förra
vintern måste jag låta plonbera några tänder
och draga ut en, det kostade 33 kr. och
i våras nästan tvingade kamraterna mig
att söka läkarhjälp, sedan jag hostat rätt
illa omkring 2 månader. Konsultation
och medicin kostade något öfver 8 kr.
Således har jag på ett år gifvit ut 41
kr.; jag är sannerligen alldeles tvungen att
hålla mig absolut fri från alla krämpor en
längre tid framåt.

Skurning af rummet 2 ggr i månaden
är ej för mycket, om man betänker, att
vi egentligen endast ha tid att städa
ordentligt om söndagarne. Du kan ej tro,
huru mycket damm som samlar sig i alla
vråar, och ändå äro vi ju så litet hemma.

Diverse = 3:72, Den siffran är mycket
sorglig, ty du kan knappast sätta dig in
i, hvad detta »diverse» omfattar mycket.
Se här några ex.: tvål, tandpulver, borstar,
skosvärta, bref, spårvagn, alla lagningar
och inköp af husgeråd (kokkärl,
lampvekar m. m). Härom året måste jag reda
mig utan klocka ett halft år, emedan jag
ej kunde ta 3,50 ur detta diversekonto,
för att få den rengjord.

Och nu till den sista posten, som dock
tarfvar rätt utförlig förklaring, nämligen
kläder 156 kr. Under de första åren
jag var ute på egen hand, räckte detta
belopp rätt bra till. Alla kläder jag hade
voro nya och af bästa kvalité, jag behöfde
ej tänka på nya underkläder, om jag
endast kunde hålla min yttre människa
presentabel. Men när sedan det ena efter
det andra måste ersättas, blef det så stora
utgifter på en gång, att jag häpnade och
rakt inte visste, huru jag skulle bära mig
åt. Lyckligtvis lefde pappa då ännu, och
han hjälpte mig den gången.

Nedanstående tabell visar huru enkel
man måste vara i sin dräkt:

<table>
<td><tab> <td 2 l>Pr år

<td>1 klädning .............................................. <td r>30:	<td l>—

<td>1 hvardagskjol ....................................... <td r>15:	<td l>—

<td>1 vinterblus ............................................ <td r>6:	<td l>—

<td>1 sommarblus.......................................... <td r>4:	<td l>—

<td>1 vinterunderkjol	5 kr., räcker	2 år ........	<td r>2:	<td l>50

<td>1 sommarunderkjol	3: 75,	»	3 »  ............. <td r>1:	<td l>25

<td>12 lintyg kr. 24, räcka 8 år ..................... <td r>3: <td l>—

<td>12 par kalsonger kr. 20, räcka 6 år ........ <td r>3:<td l>34

<td>1 par yllebyxor kr. 4:50, »	3 » ...............	<td r>1:<td l>50

<td>1 lifstycke eller snörlif kr. 5, räcker 2 år <td r>2: <td l>50

<td>2	ylletröjor ............................................ <td r>3: <td l>—

<td>3 par strumpor, tjocka ........................... <td r>4:	<td l>50

<td>3 »	strumpor tunna ................................. <td r>3:	<td l>—

<td>2 »	kängor kr. 24, räcka 3 år .................. <td r>8:	<td l>—

<td>1 » skor kr. 8, räcka 2 år ........................ <td r>4:	<td l>—

<td>Halfsulning, klackning och lagning ........ <td r>10: <td l>—

<td>2 par galoscher ...................................... <td r>6: <td l>50

<td>1 paraply kr. 4, räcker 3 år .................... <td r>1:<td l>33

<td>1 vinterkappa kr. 30, räcker 4 år ...........	<td r>7:<td l>50
</table>
<table>
<td><td r>Pr år<td>
<td>1 sommarkappa kr. 20, räcker 4 år ...	<td r>5: <td l>—

<td>1 regnkappa kr. 12, räcker 6 år ......... <td r>2: <td l>—

<td>Hattar (antingen <i>två</i> de allra enklaste<br>
eller <i>en</i> af något bättre kvalité, som<br>
räcker 2 år, och köper man då ena<br>
året sommar-, andra året vinterhatt <td r><br><br><br>10: <td l><br><br><br>—

<td>Handskar, vantar och muff ................ <td r>6: <td l>—

<td>12 näsdukar kr. 6, räcka 3 år ............ <td r>2: <td l>—

<td>Diverse: skärp, kragar, band, knappar,<br>
tråd, stoppgarn, skoning, kantband,<br>
ärmlappar m. m. ................................ <td r><br><br>14: <td l><br><br>09
<td 3 r>——————————
<td r>Summa kronor <td r>156: <td l>—
</table>


Är det något, som är för högt tilltaget?

I så fall kan du vara viss om, att
»diverseposten» slukar hvarje 25-öring du kan
pruta någonstans. Ofvanstående beräkning
för utgift till kläder, visade jag för några
af kamraterna i affären. Somliga tycktes
känna igen rätt mycket, men andra
skrattade åt det hela.

»Vinterkappa, som räcker i fyra år, när
man är tvungen att gå ut på klockslag
hurudant vädret än må vara? Min svarta
kostym, som jag gjorde mig till förra
vintern, kostade 60 kr., och den är så
sliten, att jag knappast tror, jag kan ha
den i vinter också».

»Två hattar för 10 kr.? Det får man
ju inte ens <i>en</i> för».

»Hvar får du en snygg vinterblus för
6 kronor?»

»Går du verkligen med så grofva
skodon?»

»Du har glömt flor och parasoll.»

I samma tonart kritiserades alla poster
till min stora förnöjelse. Dessa flickor
äro nämligen <i>ej</i> själfförsörjande kvinnor.
De bo i sina föräldrahem, betala kanske
ingenting, kanske 30—40 kr. hemma och
använda sin resterande lön till kläder och
nöjen. Men en af flickorna inne på kontoret
satt länge och läste igenom papperet flera
gånger. Så kom hon fram till mig och
sade: Tack skall du ha. Det där var
mycket	intressant, men det är tröstlöst att
se, huru litet en kvinna är värderad. Jag
har samma arbete som mina manliga
kamrater, lika lång arbetstid som de, men
ingen af dem behöfver nöja sig med
samma lön. Yngste man har 75 kronor och
han »skulle ju inte kunna existera, om ej
hans mor skickade honom pengar», säger
han själf.

Låt mig få en afskrift, så är du snäll,
den kan vara bra att visa dem som säga:
»du, som har så stor lön, måtte väl ha
råd! När man kommit upp till 75 kr.
i månaden!»

— — —

Ja, kära Eva, jag förstår, att jag gör
dig ledsen, men jag kan ej annat. Du
talar om, att vi skall gå på Skansen om
sommaraftnarna och söndagar. Hvar skola
vi få pengar till det? Jag har i sommar
varit en enda gång på Skansen och det
var en folkdag med 10 öres entré. Och
du, som hela sommaren kan få bada i
sjön hvarje dag, har du tänkt huru det
käns att gå här på de heta, dammiga
gatorna och tveka och undra, om man
skall nämnas kosta på sig en doppning ett
par gånger i veckan?

Mycket mera skulle jag vilja skrifva
om, men jag börjar bli trött och hungrig,
jag har nämligen bara ätit smörgåsmiddag
i dag för att slippa gå ut.

Fastän jag nu har gjort allt för att
förstöra det glada perspektiv, som du
målat ut för oss båda, vill jag dock säga,
att om du, oaktadt du nu riktigt fått reda
på hvad i så fall väntar dig, ändå vill
komma hit, så skall jag uppbjuda alla
mina krafter för att få en hygglig plats
åt dig, låt vara med 50 eller 60 kronor
de första månaderna, men i så fall <i>säkert</i>
löfte om 75 kronor efter högst 6 månader.
Jag har en kamrat nu, som förra året tog
plats som kassörska i en större garn- och
trikotvaruaffär här. Lön 45 kr. att börja
med. Tjänstgöring från kl. 8 f. m. till
kl. 8 e. m. med 1 timmes middagsrast.
När hon efter ett halft år bad om högre
lön, emedan hon ej kunde existera på sin
nuvarande inkomst, svarade chefen »det
var mycket ledsamt, fröken; men jag kan
få så många flickor jag vill ha till den
platsen för er lön». Och så fick hon gå.
Hon har liksom du haft plats i familj
förut, men hon ångrar ej, att hon slutat
med det. »Nog hade jag det mycket
lugnare förr, inga bekymmer, god mat,
husrum och värme — men ingen frihet.
Jag far hellre litet illa, försakar hellre ett
och annat, som är trefligt och angenämt,
bara jag får rå mig själf, sedan jag slutat
mitt arbete för dagen».

Läs nu igenom mitt bref flera gånger
och dröj ett par dagar, innan du besvarar
det. Jag tror, att det är klokast, fastän
jag nog blir mycket otålig, innan jag får
veta ditt beslut.

Farväl, kära lilla Eva, och var ej ond
på mig, som så hänsynslöst rifvit ner dina
ljusa luftslott.

<tab><tab><tab><tab>Din uppriktiga vän<br>
<tab><tab><tab><tab><i>Siri</i>.

<img></img>
</chapter>

<chapter name="Hvarför tillhöra tjänarinnorna icke sin förening? af Inga Jörgensen
">
<h2>Hvarför tillhöra
tjänarinnorna icke sin förening?</h2>

Jag har ofta när jag ställt den frågan
till tjänarinnorna, hvarför de icke ingå i
sia förening, fått till svar:	»Nej, min fru
eller fröken vill det icke.» Många gånger
visar det sig, att de aldrig talat med sin
fru om den saken, utan endast tänka sig
att så är förhållandet. Men också om
icke frun skulle gilla, att man tillhör sin
förening, bör man dock ej underlåta
detsamma. När man är så gammal, att man
kan stå på egna ben, bör man också göra
det, och icke ha barnjungfru som passar
upp sig, man får vara så pass själfständig,
att man kan gå in i en förening utan att
begära tillåtelse därtill. Gör man sin plikt
under arbetstiden, behöfver man ej spörja
om, hvad man skall göra under fritiden,
Det är en barnslighet man bör komma
öfver.

Andra ha svarat: Ja, kunna ni få bort
tjänstehjonsstadgan skola vi straxt komma
med,» men de borde komma förr, ty det
låter ej vackert att säga, ja, utför ni bara
arbetet, så äro vi straxt färdiga att hösta
lönen därför. Det är fegt och dåligt
handlat mot sina egna klasskamrater, vill
man njuta lönen, må man också vara med
i arbetet för den. Andra igen mena, att
en mer eller mindre betyder ju ingenting.
Jo, de många enskilda må vara med för
att dana en stor och stark förening;
särskildt nu är det bruk för alla i det stora
arbetet för skolan, där böra alla vara med.
Några ha svarat:	»Nej, när vi äro hemma,
äro vi nog tjänsteflickor, men när vi
komma ut, vilja vi icke vara det.»

Detta är egentligen det sorgligaste svar
man kan få, ty när man själf ringaktar
sin ställning, hur kan man då begära att
andra skola högakta den. En tjänarinnas
arbete är icke att ringakta, utför man ett
arbete väl och samvetsgrant är det lika
mycket värdt, hvilken ställning man än
innehar, blott man utför sitt arbete godt
och värdigt är det ära värdt.

<tab><tab><tab><tab><i>Inga Jörgensen.</i>

(Tjenstepigernes Blad.)

<img></img>
</chapter>

<chapter name="Tvål och vatten af Karolina Widerström">
<h2>Tvål och vatten.</h2>

Vatten och tvål — se där två enkla
hälsomedel, de mest välgörande och
verksamma den utvärtes mediciner, känner.
Många sjukdomssymptom försvinna genom
dem, många hålla de fjärran för alltid.
Därför, laga att du alltid har riklig
tillgång på vatten, och använd en tvålsort,
som är ej blott oskadlig för huden utan
äfven billig; då näns du använda så
mycket som behöfs af den varan också. —
Använd tillräcklig tid till den dagliga
rentvagningen, och för att den skall bli så
omfattande, som den bör vara, så laga att
du får vara i fred. Bannlys svampen från
ditt tvättillbehör, men låt nagelborsten med
nödvändighet höra dit. — Tag minst en
gång i veckan en grundlig
helkroppstvättning med varmt vatten, eller ännu bättre
ett varmt bad, bäst i form af s. k. finsk
badstu.

<tab><tab><tab><tab><i>Karolina Widerström</i>.

(Kvinnan och Samhället.)

***

Öfver hela världen är en mäktig rörelse
väckt: alla från samfundets högsta till dess
lägsta klasser begynna känna en
gemensamhetskänsla som förbinder människorna.
»Alla för en, en för alla» är männens
lösen och har gjort den svage stark. Borde
detta icke äfven blifva kvinnornas lösen?

<tab><tab><tab><tab><i>Frances Willard</i>.

***

I folkens fredliga täflingskamp skall den
rasen obarmhärtigt bli trampad under
fötterna, som icke vill afstå från alkohol.

<tab><tab><tab><tab><i>Prof. G. Bunge</i>.

***

Genom att göra andra lyckliga göra vi
jorden dubbelt så skön för oss själfva.

<img></img>
</chapter>
<chapter name="Tjugofjärde oktober af A...s">
<h2>Tjugofjärde oktober.</h2>

Med sol från molnfri himmel, kom den
stora bemärkelsedagen, 24 oktober.

Men solen med sitt blida sken kunde
icke förmå de rödkindade Smålandsflickorna
att resa hit upp och taga plats hos
Stockholmsfruarna, som väntade på nyhetens
behag, samt kände sig hungriga på att
befalla. Landets döttrar voro i år som
bortblåsta, till stor saknad för de goda
husmödrarna.

För en tid sedan hitkom en 18-årig
flicka för att söka plats, och som det så
vackert heter, »få det bättre». Hon sökte
i flera dagar för att erhålla en plats, men
förgäfves. Hennes hårdt förvärfvade slantar
gingo så åt på de usla
kommissionskontoren. Till sist hamnade hon uttröttad
och husvill i en portgång, och blef nu
genom polisens försorg sänd till den
kommun, där hon har hemortsrätt. De goda
husmödrarna i Stockholm behöfde ej <i>då</i>
någon ung landets dotter i sin tjänst, men
så var det, ej heller 24 oktober.

Ofta hör man husmödrar beklaga sig
öfver, att tjänarinnorna ha så stora
fordringar nu för tiden. Men den största
fordran af allt de begära, är nog ledighet.
Vi tjänarinnor få så ödmjukt niga och
begära en stunds ledighet en kväll; om
vi blott en timme vilja gå utom det
tillfälliga hemmets tröskel, nog skola vi
begära lof därtill. Se på fabriksarbeterskan!
Hon har alla kvällar i veckan ledigt, samt
hela söndagen. Hon kan bestämma öfver
sin tid, och gå på ett föredrag en kväll
utan att begära lof därtill af någon. Men
detta kunna icke tjänarinnorna göra, som
alltid skola vara till hands, vare sig solen
skiner eller stjärnorna tindra på det dunkla
himlahvalfvet. Dugliga och tänkande
tjänarinnor, sluten er därför till
organisationen, ty därigenom är mycket vunnet.
Blifven medlemmar i den fackliga föreningen,
så den blir dubbelt stor och stark till
1907, 24 oktober.<tab><tab><tab><i>A ... s</i>.

<img></img>
</chapter> 

<chapter name="Ett besök i tjänarinnornas fackskola i Köpenhamn af Hugin">
<h2>Ett besök i tjänarinnornas
fackskola i Köpenhamn.</h2>

»Politiken» skrifver den 3 nov.

I går öppnades tjänarinneföreningens
fackskola och vi gjorde af den
anledningen ett besök i skolans lokaler.

Dessa äro vackert belägna, 1 tr. upp i
den nybyggda, ståtliga egendomen
»Tvermosegaard» i Rosengaarden.

Man får det bästa intryck af hur stor
skolan är, när man hör, att dess lokaler,
som från början äro särskildt inredda till
deras nuvarande ändamål, motsvarar 6
lägenheter 2 tr. upp, samt har 2
hufvuduppgångar och 3 köksuppgångar.

»Nu skall jag visa Er omkring», sade
skolans älskvärda förestånderska,
tjänarinneföreningens ordförande, fröken Marie
Christensen. Och fröken Christensen visade
oss kontors- och föreläsningssalarne —
den sistnämnda så praktiskt inrättad, att
den genom att aflägsna ett par
skärmväggar kan växa ut till dubbla storleken —
samlingsrummet och matsalen. Den sista
är i högsta grad värd att uppmärksammas,
ty tack vare arkitekt Thorvald Jörgensens
medverkan möter man här en alldeles
ovanlig hemtrefnad, inbjudande och stilfull
som salen alltigenom är. Vidare för
fröken Christensen oss genom tvätt- och
strykrummet, där allt lyser som nyfallen snö,
sedan gå vi till — nej, läsaren får
ursäkta oss; det var som en resa i en annan
värld! Det är oss omöjligt att minnas
alla de rum vi passerade, men vackert
och praktiskt inredda voro de alla.

»Nu komma vi till elevernas sofrum»,
sade fröken Christensen. »Äro de ej
nätta och inbjudande»? »Här, ser Ni, är
plats för 4. Och här — Gud, där står
ju en, som håller på att kläda om sig!»
Vi sågo en glimt af ett par kraftiga, bara
armar och en rodnande hals, innan fröken
Christensen som en sann dygdens
vårdarinna smällde igen dörren bokstafligen
midt för vår näsa. Fröken Christensen
fortfor emellertid, som om intet händt:
»Det är de unga flickorna, som varit ute
och gått deras dagliga eftermiddagstur på
l½ timme. De hålla nu på att kläda
om sig, innan de åter skola börja sitt
arbete. De 18 elever, som bo här och som
alla äro under 20 år äro delade i tre
arbetslag : ett husjungfru- ett kokerske- och
ett tvätterskelag. Dessa byta om arbete
hvarje vecka. Allt som allt stanna de här
ett halft år, men vi ha också två månaders
kurs med plats för 12 tjänarinnor öfver
20 år. Skolan kan alltså utbilda 108
tjänarinnor pr år.

Se här är köket och när ni sett det,
skall ni komma in i samlingsrummet och
smaka på vårt kaffe.

Men kökets hvitskurade trefnad
öfverväldigar oss i så hög grad, att vi anhålla
om att få dricka kaffet här ute. Det
tilllåtes oss, och vi blifva till på köpet
serverade af den täckaste, den friskaste och
smärtaste unga flicka, man kan tänka sig.

— Ni kan sannerligen få lust att laga
mat i sådan omgifning!

— Ja, och det bästa är ändå, att vi
ha alltsammans gratis!

Den unga flickan ler med hela ansiktet,
och vi tänka:	Lyckliga de gäster, som
dagligen får äta den mat, som tillagas af
sådana tjänarinnor!

<tab><tab><tab><tab><i>Hugin</i>.

<img></img>
</chapter> 

<chapter name="Veterinären till kokerskan">
<h2>Veterinären till kokerskan.

——</h2>

I danska »Soc.-D.» berättas följande
händelse, som tilldragit sig på en
arrendegård i närheten af Holbæk:

Gårdens kokerska hade blifvit svårt sjuk
— hon dog för öfrigt efter tre dagars
medvetslöshet. Men medan hon låg där,
hände det, att ett af gårdens kreatur blef
sjukt. Här var naturligtvis intet ögonblick
att förlora, ty här stodo pängar på spel
för arrendatorn, och det räknas stundom
mer än människolif. Man sände bud efter
veterinären. Denne undersökte kon, och
då han var färdig därmed, anmodade
arrendatorn honom att också titta in till
kokerskan. Förmodligen tänkte
arrendatorn att slå två flugor i en smäll.

Sagt och gjordt. Veterinären gick
verkligen in till kokerskan, och det påstås till
och med, att han kände henne på pulsen,
hvilket väl dock knappast kan vara sannt.
Så vidt har en förnuftig man dock icke
kunnat gå.

Men som sagdt, kokerskan dog. Och
det hade hon kanske icke kunnat undgå,
antingen hon fått besök af en djurläkare
eller en annan läkare. Men saken har
en moral. Den visar, huruledes man ännu
på många ställen betraktar tjänstefolket.
Man räknar icke tjänarna för människor,
jämnbördiga med en själf. Och den
ifrågavarande arrendatorn anses dock eljes
vara en hygglig karl. Men när sådant
kan inträffa, är det verkligen på tiden att
tjänarnes undantagsställning upphäfves, och
att de få samma rättigheter inom
samhället som vi andra.

<img></img>
</chapter> 

<chapter name="Min Jänta af Erik Lindorm">
<h2>Min Jänta.

——</h2>

<poem>Jag har en liten jänta,
som inte älskar mig.
Men jag skall tåligt vänta,
till dess hon älskar mig.

Hon dväljs i balsalongen
och svingar sig i dans.
Jag märker, hon är fången
i rikedomens glans.

De skola snart bli kalla
och skifta håg och sinn,
de herrar, som nu falla
på knä för jäntan min.

När hon då ensam gråter
jag frågar henne till,
om hon vill vända åter,
om min hon blifva vill.

Då svarar nog min jänta
och skall ur tårar le:
»Tänk, att du ville vänta
och mig din kärlek ge.»
</poem>
(Karbasen.)<tab><tab><tab><i>Erik Lindorm</i>.

<img></img>
</chapter> 

<chapter name="Barn af sin tid">
<h2>Barn af sin tid.</h2>

Farmor satt med sina barnbarn kring
brasan i skymningen.

— Jag skall berätta sagan om prinsen i
underlandet, sade hon.

Det var en gång en prins, som gaf sig ut
på en lång resa för att lära känna världen
och människorna, innan han började regera.
Under färden mötte han en jätte, som han
tog i sin tjänst. Men jätten drog på sig
sina sjumilsstöflar och susade iväg med
honom öfver landet....

— Aha, ropade lille Knut, de åkte i
automobil!

Farmor tittade upp helt förvånad, sådan
fortsatte hon:

— Men den elaka häxan Abrakadabra, som
i sin håla fått höra om prinsens resa och
ville göra honom illa, for i väg efter genom
luften....

— Farmor, frågade Anna, var det en riktig,
styrbar luftballong hon hade?

Allvarsamt skakade gamla farmor på
hufvudet och berättade vidare:

Men jätten hade en spegel, med den kunde
han se allting, ända in i hjärtat på hvem
som helst....

— Aha! jublade Max, Röntgensstrålar!

— När han nu såg häxan i en spegel,
lånade han sig i en smedja i trollskogen en
märkvärdig vagn, som kunde utan hästar
eller ånga fara iväg snabbt som en pil.

— Hm, hm, nickade Knut, elektrisk
spårvagn!

Farmor teg en stund, suckade och
fortsatte :

— De kommo välbehållna till underlandet
och trädde in i det obebodda palatset. Djupt
mörker omgaf dem. Men jätten vred på en
stjärna i väggen och strax strålade salen i
det klaraste ljus....

— Båglampor! förmodade Max.

Förargad tittade farmor på honom men
lugnade sig och berättade:

— Nu sade jätten-prinsen farväl. Jag
lämnar dig, sade han, men därför skall du
icke förlora mig. Så ofta du uttalar en
önskan skall jag veta den äfven om jag vore
många mil borta....

— Hurra! skreko barnen, tänk, de kunde
telegrafera utan tråd.

Då suckade farmor vemodigt oeh sade:

— Nu slutar jag! För er kan man då
inte berätta någon saga.

<img></img>
</chapter>

<chapter name="Ur verkligheten af Walborg Ulrich">
<h2>Ur verkligheten.</h2>
<table o>
<td c><b>Stockholmsbild</b>
<td c>för Tjänarinnebladet.
<td c>af <i>Walborg Ulrich</i>.
</table>

<tab><tab><tab><tab>(Forts. fr. n:r 3, 1906.)

»Ja, det där förstår jag nu inte riktigt,
men nog håller jag med Anna om, att
brännvinet är en riktig förbannelse för
oss. Hvarför kan inte lagen förbjuda, att
brännvin får säljas, men för resten är ölet
inte en smul bättre det heller. Kan ni
gissa, hur mycket Erik har supit upp de
sista två månaderna? Jag har skrifvit upp
i en bok, huru mycket pengar som fattats
i aflöningen. Här skall ni få höra. Hela
juni och början af juli var han hygglig,
då var det bara några kronor hvarje
lördag, så det brydde jag mig icke om att
hålla reda på, men se’n började han supa
i medio af juli, och sedan har det varit
som förgjordt. Se här: 14 kr. — 17 kr.
— 12.50 — 22 kr. — 7 kr. — 10 kr.
— och nu i dag! Tänk, hvad pengar
det blir. Och inte begriper jag, hur han
bär sig åt. Han kan ju inte ensam supa
upp allt detta, utan han bjuder väl öfver
lag, kan jag tro. Och så är han nog
skyldig en hel hop för allt öl, de dricka
under veckans lopp. Vi ha inte fått
matpengar af honom ens, utan det har varit
mammas veckolön, och så har jag varit
borta och gjort rent ett par dar i veckan,
skurat ett par butiker om nätterna och fått
ihop några kronor på det viset. Då är
han förstås arg, för att jag är borta, men
det bryr jag mig inte om. Hade jag inte
mamma, så kunde jag inte komma ifrån
alls, och då fick vi väl svälta allihop. Ja,
det är ett elände?» Med en resignerad
suck stoppade hon täcket om sina småttingar
och började ställa i ordning till natten.
Anna och Hilda togo afsked och gingo
därifrån.

Något samtal ville ej komma i gång.
Till och med den glada, tanklösa Hilda
var beklämd efter Lottens sista ord.

<h2><small>II</small></h2>

En söndagsafton tre månader senare
satt Anna i köket och funderade.
Herrskapet var på teatern, de båda äldsta
barnen på bjudning och Elin och Sven,
resp. 10 och 7 år höllo på med sin
kvällsmat. Hon hade gjort i ordning till natten
i sängkammaren, för att ha så mycket som
möjligt undanstökadt, ifall Birger skulle
titta upp en stund, men hon visste
knappast, om hon önskade, att han skulle
komma. Nog vore det kärt att få träffa
honom, isynnerhet nu, då hon kände sig
så ensam hela dagarna, men det var något
i hennes matmors sätt i eftermiddag, som
plågade Anna, och nästan kom henne att
önska, att aldrig någon af hennes vänner
måtte komma till henne, så länge hon var
här. Under förevändning att se efter,
huruvida det fanns öl hemma åt
grosshandlaren till kvällen, hade frun gått in i
skafferiet, och räknat ölbuteljerna, lyft på
assietterna, som lågo öfver smörgåsmaten
och tagit sockerpåsen och kaffeburken med
sig, samt låst in dem i skänken. Alla
nycklar till skåp, garderob, byråer och
bord voro borttagna. Förgäfves sade Anna
till sig själf, att hon ej behöfde bry sig
om det, det var inte alls underligt, frun
kände henne ej tillräckligt efter en månads
sammanvaro för att våga lita på henne.
För resten var det väl fruns rättighet att
göra hur hon ville med sina egna
tillhörigheter. Men ingenting hjälpte, och hon
hade gråten i halsen, när hon gick att
öppna köksdörren, på hvilken en svag
knackning gaf tillkänna en besökande.
Det var Hilda.

»God afton. Så bra, att du var hemma.
Har ni främmande i dag med, eller får
jag komma in?»

»Nej bevars, jag är nästan ensam hemma,
kom du.»

»Nå, det var riktigt bra. Hör du, Anna,
tror du jag kunde få ligga hos dig i natt,
jag har just ingen lust att gå bort till
mamma i kväll, då bara grälar hon på
mig igen. Ja, stirra inte så förfärad på
mig. Tror du, jag tänker stanna på en
plats, där jag är som i ett fängelse? Så
mycket ondt har jag väl ändå inte gjort
här i världen. Första söndagen gudbevars
kom käringen ut, när jag slutat
middagsdisken, och sa, att om jag nu skyndade
mig och ställde i ordning kvällsmaten på
en bricka och bäddade åt barnen, så kunde
jag få gå ut sedan. Men jag skulle vara
hemma före 10 både för portens skull
och för att göra i ordning i sängkammaren.
Nåja, jag var klar strax efter sju, så det
gick ju för sig. Andra söndagen var det
främmande, tredje söndagen skulle de gå
på teatern, fjärde söndagen var frun sjuk,
men det var väl inte så farligt, eftersom
hon gick på kafferep på måndag
förmiddag, och nu i dag, kan du tänka dig,
säger hon, att jag får gå ut en stund på
förmiddagen, för de skulle bort själfva på
kvällen. Jag hade hört af barnen, att
herrn ville, de skulle gå på cirkus; de
minsta grinade, för att de inte fick gå
med. Jag tackade så mycket, men tyckte
det var ingen idé att gå ut på
förmiddagen. Frukosten är inte på någon
bestämd tid om söndagarna, utan hvar och
en stiger upp, när den själf vill, så där
ätes frukost ända till kl. 12. Vi skulle
ha kåldolmar till middagen, och då kan
du själf räkna ut, hur länge jag skulle
fått vara borta. Jag föreslog frun, att jag
skulle få gå ut en kväll i veckan i stället,
men då blef hon rasande, och frågade,
hvem som skulle göra mina sysslor då,
och förresten tyckte hon, att jag minsann
inte gjorde annat än sprang mina egna
ärenden om hvardagarna, hvar gång jag
skulle ner efter mjölk eller bröd. Men
ser du, det skulle hon aldrig ha sagt, för
det var ingen sanning. Det sa’ jag henne
också, och att jag inte varit mer än tre
ärenden för egen räkning, en gång till
skomakaren, en gång för att hämta min
tvätt på gamla stället och så den gången
jag var häruppe en halftimme, när jag var
på vägen att hämta barnen från mormor.
Ja, det tyckte hon förstås var alldeles nog,
och så stimmade hon om, hur olycklig
hon var, som var <i>tvungen</i> att ha piga.
»Det behöfde inte frun ha, om frun dugde
till att sköta sitt hem själf, svarade jag,
men inte skall frun behöfva vara olycklig
för min skull längre, det lofvar jag. Vill
jag vara nöjd med en sådan här plats, så
kan jag få hundra så visst som en, sa’
jag, och i eftermiddag går jag ut, om jag
inte får gå en annan kväll i veckan, sa’
jag, och förresten kan jag gå och aldrig
komma igen, sa’ jag, för det är inte rätt
att behandla folk som frun gör, sa’ jag,
och inte är det kristligt heller, sa’ jag,
och frun som skall vara religiös skall väl
komma ihåg, att vi äro medmänniskor alla,
sa’ jag. Men då blef hon rasande riktigt,
må du tro, och gick in och slängde igen
köksdörren, så tallrikarne hoppade på
bordet. Inte ett ord vidare sa’ hvarken hon
eller jag, men när jag var nere efter öl
till middagen, bad jag frun på magasinet
att få sätta in min koffert hos dem, och
så fick portvakten komma och hämta den
med detsamma. När jag så hade gjort i
ordning efter middagen, gick jag in och
sa’ adjö. »Om Hilda går nu», sa’ frun,
»så får Hilda inte komma hit igen.» »Det
har jag inte heller tänkt», sade jag, och
därmed gick jag. Jag blef bjuden på
kaffe hos magasinsfrun, och hon skrattade,
när jag talade om alltsammans, och sa’
att de kunde aldrig ha en tjänare mer än
ett par månader. Men kan du nu låta
mig få ligga här i natt, säg?

»Nej, Hilda, det kan jag inte», svarade
Anna allvarligt, »frun skulle aldrig ge lof
till det, hon skulle tro, att du åt upp så
mycket som fanns i skafferiet. Jag är
inte hos fru Berggren nu längre», tillade
hon med en suck, i det hon fick tårar i
ögonen.

»Hör du, Anna, det där låter inte bra.
Hur är det, har du också råkat illa ut?
Gör som jag, gå din väg».

»Åh, den som kunde få gå ifrån
alltsammans», snyftade Anna, »det är så
förfärligt här. Ingen bryr sig om mig, ingen
svarar, när jag hälsar god morgon, jag är
bara en maskin, som skall göra en hop
sysslor och det värsta är, att frun inte tror,
jag är ärlig».

Sven kom och afbröt vidare
förklaringar.

»Nu ha vi ätit, Anna. Om vi nu lägger
oss själfva, få vi ett par sockerbitar då?

»Jag har inga sockerbitar, Sven, dem
har Svens mamma låst in» svarade Anna,
i det hon blef blossande röd.

»Det gör ingenting. Hilma som var
här förut, brukade alltid öppna skänken
med den där nyckeln», han pekade på ett
högt skåp i köket, »och så fick vi ett par
sockerbitar hvar, om vi va snälla». Gossen
drog ifrigt fram en stol och försökte stiga
upp på den för att nå nyckeln.

»Nej, så får inte Sven göra», sade Anna
bestämdt. »Om mamma har låst in sockret,
så är det för att inte vi skall röra vid
det, och då måste vi rätta oss efter det.
Om vi nu ändå tar af det, då <i>stjäl</i> vi,
och inte vill väl Sven stjäla?

Gossen såg häpen ut, men tycktes dock
ej vilja afstå från den omtalade
skåpnyckeln.

Hilda kom till hjälp med ett par äpplen,
som barnen fingo i stället för sockerbitar.

»Ja, det är väl, att vi inte ha några
äpplen hemma», sade Anna, se’n Sven
gått in igen »annars skulle frun nog tro,
att det var hennes äpplen.»

»Egentligen skulle de inte fått något
alls, men då hade han väl stått kvar här
och kältat, så jag inte fått tala med
dig ett enda ord. Hör du, Anna, tänker
du stanna här länge? Jag tycker, du kunde
gärna gå när som helst, åtminstone när
månaden är ute. Jag skall försöka komma
in på fabriken, och det skulle du göra
också. Vi kunde väl hyra oss ett billigt
rum tillsammans, och tänk så trefligt vi
skulle ha om söndagarna. Då skulle vi
laga mat hemma och så kunde Birger äta
middag hos oss. Och om kvällarna skulle
vi gå ut ett slag, och se’n när vi kom
hem skulle vi sy och läsa en treflig bok,
och vet du, Anna, jag lofvar dig, att jag
skall bli så ordentlig, och duktig bara jag
får rå mig själf någon stund hvar dag».

»Kära lilla toka, så du kan måla ut det
för en! Man kan ju riktigt bli frestad
att säga ja. — Men lyckligtvis har jag
sett, huru långt man kommer med 10 à
12 kronor i veckan, så jag låter inte locka
mig. Och ändå förstår jag dig nu mycket
bättre än förr. Medan jag var hos
Berggrens, kände jag det aldrig som något
tryck, att jag inte blef ledig vid en
bestämd tid. När jag slutat mina sysslor
där, kunde jag arbeta åt mig själf, eller
läsa. Ville jag gå ut något ärende,
behöfde jag ju bara säga till. En sådan
plats får jag nog aldrig mera».

Nu knackade det igen på köksdörren.
Det var Birger.

»God afton. Hur har du det? Kan
du komma med ut, eller får jag stanna
en stund? Nej, se Hilda, hur lefver
världen med dig?»

Han hälsade hjärtligt på dem båda,
men blef så med ens uppmärksam på
Annas nedstämda utseende.

»Hvad har händt, Anna? Du har ju
gråtit. Är det Hilda, som ställt till något
spektakel, eller har det händt din svåger
något. Jag såg honom i går kväll, han
var så full, att han knappast kunde stå
på sina ben. Kanske polisen har tagit
honom?

»Nej bevars, det är ingen fara. Jag
reder mig nog och Erik också», svarade
Hilda. »Men det är skön Anna själf,
som tycks ha råkat illa ut nu.
Jojo, nu får du känna på, hvad en annan
stackare har dragits med i så många år.
Men i alla fall, tänk på mitt förslag en
gång till. Du kan ju resonera med Birger
därom. Nu måste jag kila, så jag inte
kommer för sent till Lotten, för här var
väl inte värdt att tänka sig att få stanna
i natt. Adjö med dig, Anna, adjö Birger,
försök om du kan få henne litet gladare».

Sedan de blifvit ensamma, lättade Anna
sitt hjärta för Birger. Utom sina egna
bekymmer hade hon nu fått sådana för
Hilda också. Den här gången blef det
nog allvar med fabriken, och Anna kände
sin syster alltför väl, för att ej ha klart
för sig huru det skulle bli. Hilda skulle
ej på tisdagen ha ett öre kvar af sin
veckolön, och se’n skulle det gå på kredit
och halfsvält till lördagen. Det behöfdes
åtminstone att någon förståndig människa
tog hand om henne, men att vara hos
Bergs, som hon väl troligen kom, det var
allt utom bra för Hilda. Birger föreslog,
att de skulle söka förmå henne att tjäna
till nästa höst. Han trodde nog, att han
och Anna skulle kunna gifta sig till dess,
och då kunde ju Hilda få bo hos dem,
och Anna själf hjälpa henne. (Forts.)

<table o>
<td>——————————————————————
</table>
</chapter> 

<chapter name="Notiser, annonser m.m.">
<h3>För pengar kan man köpa allt, säger man?</h3>

<poem>För pengar kan man köpa:
Mat men icke aptit.
Medicin men icke hälsa.
Sängkläder men icke sömn.
Lärdom men icke snille.
Grannlåt men icke fägring.
Prakt men icke trefnad.
Nöje men icke glädje.
Kamrater men icke vänner.
Tjänare men icke trohet.
Grå hår men icke ära.
Lugna dagar men icke frid.
</poem>

Skalet af allting kan man få för pengar,
men kärnan kan man icke köpa.

<tab><tab><tab><tab><i>Arne Garborg</i>.

»Och dock regera pengarna världen?

<table o>
<td>——————————————————————
</table>

<h2>Verka för Tjänarinnebladets

spridning bland kamrater!</h2>

<table o>
<td>——————————————————————
</table>

<h3>Medel mot reumatism.</h3>
Gubben: 
— Jag har en så’n fasligt illak
ryggmatism. Vet Kajsa nå’n bot för’n?

Den »kloka gumman»: — För värsta
sortens ryggmatism finns de’ bara ett
medel som hjälper. Ni ska’ göra så här.
Gå å stjäl en näsduk å en sjuttonårig
jänta, som allri har tänkt på att giftas.
Skölj, näsduken tre gånger i en ärlig
mjölnares kvarnränna, torka den på
gärdesgården hos en länsman, som aldrig
har tagit mutor, märk den me’ bläck,
taget hos en abokat, som allri har lurat
någon å ge den sedan åt en doktor, som
allri gjort af med någon människa, å bed
honom lägga på duken, där ni har ondt.

<table o>
<td>——————————————————————
</table>

<h2>Stockholms Tjänarinneförening</h2>

afhåller ordinarie möte 2:dra torsdagen i
hvarje månad kl. half 9 e. m. å lokalen
Grefturegatan 20 C.

Nya medlemmar kunna då ingå i
föreningen, samt alla dagar på expeditionen,
öppen 11—4. Allm. Tel. 94 39.

<img></img>

<h2><sp>Tjänarinnor!</sp></h2>

Då ni ämna byta platser, anmäl eder
alltid först på <i>Tjänarinneföreningens
platsanskaffningsbyrå</i>, Grefturegatan 20
C. Öppen 11—4. Allm. Tel. 94 39.

Ingen inskrifningsafgift, billig
förmedlingsafgift.

<img></img>

<h2>Kooperativa Syfabriken Linnéa</h2>

rekommenderar sin tillverkning af alla sorters
Damunderkläder, Bluslif, Kjolar, Förkläden
m. m. samt alla sorters Herrunderkläder, ett
rikhaltigt lager af Tyger finnas.

Obs.! Fabrikens nya adress
Mästersamuelsgatan 68 n. b. in p. g.


<table b>
<td><h2><big><big><big>L</big></big></big>ifförsäkrings-Aktiebolaget</h2>
<h2><big><big>”De Förenade”</big></big></h2>

Stiftadt af 
bolagen Skandia, Svea,
Thule, Victoria och Skåne, hvilka jämte ”De
Förenade” ansvara för försäkringsaftalens fullgörande.
Premierna kunna erläggas årligen, halfårligen,
kvartals- eller månadsvis eller pr vecka.<br>
<b>Minsta månadspremien</b> är:
vid barnförsäkring, Afd. B. 50 öre,
vid öfriga försäkringssätt 1 kr.<br>
<b>Minsta veckopremie</b> är 25 öre.

Närmare meddelas af Elin M. Janson, hvilken träffas
alla fredagar mellan 7—9 e. m., Drottninggatan 70, IV.
A. T. Brunkeb. <i>1097</i> och lämnas då beredvilligt alla
önskade upplysningar, utan att försäkring därför behöfver
tecknas.
</table>
</chapter>
——————————————————<br>
<small>Sthlm 1906. A.-B. Arbetarnes Tryckeri, Folkets Hus.</small>
