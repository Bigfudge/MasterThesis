HENRIK IBSEN

SAMLEDE VÆRKER

VII

HENRIK IBSEN
SAMLEDE VÆRKER

SYVENDE BIND

KØBENHAVN
GYLDENDALSKE BOGHANDELS FORLAG (F. HEGEL & SØN)
GRÆBES BOGTRYKKERI
1900

INDHOLD:

Side

<sc>Bibliografiske Oplysninger</sc> ved J. B. <sp>Halvorsen</sp> ...   I-XII

<sc>En folkefiende.</sc>  Skuespil i fem akter ...   1

<sc>Vildanden</sc>.  Skuespil i fem akter ...   187


<h2>BIBLIOGRAFISKE OPLYSNINGER</h2>

VED
J. B. HALVORSEN.

   <b>En Folkefiende,</b> i hvilket Stykke man, vistnok
med Rette, har villet se Digterens Svar og Selvforsvar 
overfor Almenhedens og Kritikens Modtagelse
af „Gengangere“ (se Ibsens Udtalelse i et Brev af
3. Jan. 1882, anført i G. Brandes' „Henrik Ibsen“,
S. 117), blev skrevet hurtigere efter det foregaaende
Skuespil, end Tilfældet har været med noget
Ibsen-Arbejde siden 1877, fra hvilket Tidspunkt der
regelmæssig har ligget to Aar mellem hvert nyt Arbejde
af Digteren. Stykket blev paabegyndt i Rom og
fuldført i Gossensass i Tyrol i første Halvdel 1882.
Den 28. Novbr. d. A. udkom i et Oplag paa 10,000
Exemplarer:

<tab> Udgaver. 

   <b>En folkefiende. Skuespil i fem akter. Af
Henrik Ibsen. Kbhvn. 1882. 8. 2 Bl., 219 S.</b>
<sp>Andet oplag</sp>.  Kbhvn. [28. April] 1897.  8.  223 S.

<tab> Oversættelser. 

<sp>An Enemy of Society</sp>.  A Play in five Acts.
(Translated by Mrs. <sp>Eleanor Marx-Aveling</sp>.) [Trykt
S. 199--315 i <sp>„The Camelot Series, edited by 
</sp>
<sp>Ernest Rhys</sp>“, London 1888, sammen med
Oversættelsen af „Samfundets Støtter“ og „Gengangere“.)

   <sp>An Enemy of the People</sp>.  Play in five Acts.
Translated by Mrs. <sp>E. Marx-Aveling</sp>.  [Trykt S.
103--237 i Vol. II. af „<sp>Ibsen's Prose Dramas</sp>“.
Authorized English Edition by William Archer.  London 
1891.  8.  I Fortalen til dette Bind oplyser
Udgiveren (S. IV.), at den her foreliggende Text er
meget forskjellig fra den, som udkom i „Camelot
Series“-Bindet; for alle Ændringer, enten til det
bedre eller til det værre, er Udgiveren, Archer, alene
ansvarlig.]

   <sp>An Enemy of the People</sp>.  Play in five Acts.
Translated by Mrs. <sp>E. Marx-Aveling</sp>.  London
1897.  8.  1 Bl.,  S. 103--237.  (Shilling-Udgave i
Særtryk af forannævnte „Prose Dramas“, Vol. II.).

   <sp>Un ennemi du peuple</sp>.  Pièce en cinq actes.
Traduction <sp>Ad. Chenevière et H. Johansen</sp>.  [Avec
une préface des traducteurs.]  [Trykt S. 149--314
i T. IV. af „Théâtre d'Henrik Ibsen“.  Paris 1892.  8.]

   <sp>Een Vijand des Volks</sp>.  Tooneelspel in 5
bedrijven.  Vertaald uit het Noorsch door <sp>Ida Donker</sp>.
's Gravenhage.  1883.  8.  164 S.

   <sp>Un Nemico del Popolo</sp>.  Dramma in cinque
atti.  Milano 1894.  8.  2 Bl., 120 S.  (O. m. T.:
„Teatro straniero“.  Fasc. 59.)

   <sp>Doktor Štokman</sp>. (Volksfeind.)  Drama v pjati
d&#277;istvijach.  Perevod N. Mirovič.  K predstavleniju
dozvoleno 21 Marta 1891.  Izdanie redakcij žurnala
„Artist“.  Moskwa 1891.  8.  130 S.  (Denne
russiske Oversættelse er for Textens Vedkommende
identisk med de to nærmest efterfølgende.)

   <sp>Doktor Štokman</sp>.  Drama v pjati d&#277;istvijach.
Perevod N. <sp>Mirovič</sp>.  [Trykt i September-Heftet 1891
af „Teatralnyj, muzykalnyj i chudozestvennyj žurnal
„Artist“, Moskwa.]


   <sp>Vrag Naroda</sp> (<sp>Doktor Štokman</sp>). Drama v
pjati dĕistvijach.  Perevod N. Mirovič.  Moskwa
1891.  8.  130 S.  [Udgjør 1. Series 2. Lev. af
„<sp>Polnoje sobranie dramatičesnich Henrika
Ibsena pod redakciej A. A. Aleksejeva</sp>“.]

   <sp>Vrag Naroda</sp>.  Drama v 5-ti dĕistvijach.  
<sp>Perevod</sp> <i>N. K.</i>  [Trykt S. 201-335 i T. V. af
<sp>Sobranie sočinenij Henrika Ibsena.  Izdanie I.
Jurovskago</sp>.  S. Peterb. 1897. 8.]

   <sp>Un enemigo del pueblo</sp>.  Drama en cinco
actos.  [Trykt sammen med en spansk Oversættelse
af „Fruen fra Havet“ S. 209—400 i vedkommende
Bind af „Colección de libros escogidos”, udg. af „La
España moderna“, Madrid (1894).  8.

   <sp>Ein Volksfeind</sp>.  Schauspiel in fünf Aufzügen.
Deutsch von <sp>Wilhelm Lange</sp>.  <sp>Einzige vom
Verfasser autorisirte deutsche Ausgabe</sp>.  Leipzig
[1883].  8.  105 S.  (O. m. T.: Reclam's
Univ.-Bibl. No. 1702.  Senere ogsaa indlemmet i samme
Forlæggers „Henrik Ibsen's Gesammelte Werke“.
Bd. II.  Lpz. [1889].)

   <sp>Ein Volksfeind</sp>.  Schauspiel in fünf Akten.
Deutsch von <sp>G. Morgenstern</sp>.  Lpz. u. Wien [1891].
8.  128 S.  (O. m. T.: „Meyers Volksbücher“ No.
918. 919.)

   <sp>Ein Volksfeind</sp>.  Schauspiel in fünf Akten.
Deutsch von <sp>M. von Borch</sp>. Berlin 1890.  8.  121 S.
(Senere indlemmet i de paa S. Fischers Forlag
udkomne „Nordische Bibliothek herausgegeben von Julius
Hoffory“, Bd. XIV., og „Henrik Ibsens Werke hg.
von Julius Hoffory“: „Moderne Dramen“.  II.  185—307.)

   <sp>Ein Volksfeind</sp>.  Schauspiel in fünf Aufzügen.
Aus dem Norwegischen übersetzt und eingeleitet von
<sp>I. C. Poestion</sp>. Halle a. d. S. [1891].  8.  1 Portr., 
100 S.  (O. m. T.:  „Hendel's Bibliothek der
Gesamtlitteratur des In- und Auslands“, No. 543.)

<tab> Kommentarer.

   H. Jæger: Henrik Ibsen (Kbh. 1888), S. 270—275; 
H. Jæger: Henrik Ibsen og hans værker (Kra.
1892), S. 165—172; G. Brandes: Henrik Ibsen (Kbh.
1898), S. 142—145; A. Schack: Udviklingsgangen i
H. I.s Digtning (Kbh. 1897), S. 119—137; G. 
Lambek: Bidrag til Ibsen-Kritiken (Kbh. 1899), S. 
99—111; [U. v. Feilitzen] Realister och Idealister af
Robinson, III. (Ups. 1885); Nordisk Tidskrift, utg. af
Letterstedtske Föreningen, 1883, S. 53—66; Ny svensk
Tidskrift 1883, S. 219—237 af Robinson [U. v. Feilitzen];
Finsk Tidskrift XV. (Hfors 1883), S. 3—13
af W. Bolin; Leo Berg: H. I. und das Germanenthum 
(Berlin 1887), S. 34—40; Otto Brahm: Henrik
Ibsen (Berlin 1887), S. 57—59; A. Garde: Der
Grundgedanke in Ibsen's Dichtung (Lpz. 1898), S.
39 fg.; Ad. von Hanstein: Ibsen als Idealist (Lpz.
1897), S. 121—130; L. Passarge: Henrik Ibsen
(Lpz. 1883), S. 264—280; E. Reich: Ibsens Dramen
(Dresden u. Lpz. 1894), S. 151—166; de Bom: Ibsen
en zijn werk (Gent 1893), S. 61—66; H. H. Boyesen: 
A Commentary on the Writings of Ibsen (New
York 1894), S. 233—247; Sir E. R. Russell and P. G.
Standing: Ibsen on his merits (London 1897), S.
148 fg. og 160 fg.; G. B. Shaw: The quintessence
of Ibsenism (London 1891), S. 92—96; A.Ehrhard:
Ibsen et le Théâtre contemporain (Paris 1892), S.
355—371; Ch. Sarolea: Henrik Ibsen (Paris 1891),
S. 67—72; Laurent Tailhade: Conférence sur
I'„Ennemi du peuple“ i Mercure de France 1894,
Juni-Heftet; G. M. Scalinger: Ibsen (Napoli 1895), S. 
41—44. — Nyt Tidsskrift (Kra.) I. 571—581 af A.
Garborg; Luthersk Ugeskrift 1882, I. 392 fg. [af
M. J. Færden]; Dagbladet (Kra.) 1882, No. 296, 300, 
302 og 304  [af J. D. Irgens Hansen]; Morgenbladet
(Kra.)  1883, No. 13 A og 15 A  [af M. J. Monrad].

<tab> Opførelser.

I Begyndelsen af 1883 blev Stykket opført paa 
alle Hovedtheatre i de nordiske Riger, først paa
<sp>Kristiania Theater</sp> den 13. Januar (med A.
Reimers som Dr. Stockmann og H. Klausen som Morten
Kiil, se Billede i Ny ill. Tid. 1883, No. 4 <sup>a</sup>); i
Aarets Løb oplevede Stykket paa dette Theater ialt
27 Opførelser. Det overflyttedes 1899 til Repertoiret
for <sp>Nationaltheatret</sp>, hvor Stykket i helt ny
Indstudering (bl a. med Fr. Garmann som Dr.
Stockmann) 2. Septbr. 1899 gik som anden Aftens
Festforestilling ved Theatrets Indvielse og senere til
Januar 1900 har oplevet ialt 17 Opførelser; paa det
norske Theater i <sp>Bergen</sp> fandt Førsteopførelsen Sted
24, Januar 1883. — Paa <sp>det kgl. Theater i
Kjøbenhavn</sp> gik Stykket første Gang 4. Marts 1883
(med Emil Poulsen som Dr. Stockmann, se Billede
af ham med Text af E. Brandes i Ude og Hjemme
VI. 290 fg.); det oplevede ialt 11 Opførelser i
Sæsonen og har senere ikke været gjenoptaget,
ligesaalidt som det er blevet spillet i Danmarks Provinser.
— I Sverige var det <sp>Göteborgs Theater</sp>, som
først bragte Stykket til Opførelse i Februar 1883, i
Oversættelse af Frans Hedberg, medens en
Oversættelse af Ernst Lundqvist blev benyttet af
Dramatiska Teatern i <sp>Stockholm</sp>, da det opførtes her,
1ste Gang 3. Marts 1883. I Septbr, s. A. optraadte
den norske Skuespiller A. Reimers som Gjæst paa
dette Theater i Dr. Stockmanns Rolle (se herom
bl. a Hellen Lindgrens Recensjon i Ur dagens
kronika III. 226 fg.). Senere blev det gjenoptaget paa
Repertoiret bl. a. ved en Opførelse 26. Septbr. 1887,
da Digteren selv var tilstede. — Paa det finske
Theater i <sp>Helsingfors</sp> gik Stykket 1889, med B. Leino
i Dr. Stockmanns Rolle. — Det første Theater, som 
udenfor Norden opførte „En Folkefiende“, var
Ostend-Theater i <sp>Berlin</sp>, hvor det gik 5. Marts 1887 ved
en Forestilling til Indtægt for „Berliner Presse“;
senere oplevede det et Snes regulære Opførelser paa
samme Theater; i de følgende Aar blev Stykket
optaget paa Repertoiret for adskillige andre af Berlins
Theatre: Lessing-Theater (August 1890), Neues
Theater (Marts og April 1894, med Sonnenthal som
Gjæst i Stockmanns Rolle), Schiller-Theater (Februar
1897) og endelig Kgl. Schauspielhaus (fra 1896 af).
— Allerede i 1888 begyndte Stykket sin Scenegang
over det tydske Riges øvrige Theatre, saaledes i
nævnte Aar paa Hoftheatret i <sp>Meiningen</sp> (i Marts),
paa Stadttheatrene i <sp>Königsberg</sp> (Oktbr.),
<sp>Hamburg, Altona</sp>, og er senere gaaet videre til
Stadttheater i Bern (1888), Burgtheater i <sp>Wien</sp> (Oktbr.
1890 og Febr. 1894), Stadttheater i <sp>Frankfurt a/M</sp>.
(Oktbr. 1890), Stadttheater i <sp>Mainz</sp> (Marts 1891),
Hoftheater i <sp>Karlsruhe</sp> (Decbr. 1896), Hoftheater i
<sp>München</sp> (1897—98), <sp>Raimundtheater i Wien</sp>
(1897—98) Stadttheater i <sp>Köln</sp> (1898) o. fl. Paa
flere af det tyske Sprogs Scener er Stykket siden
1898 opført af Dr. Heines saakaldte „Ibsen-Theater“,
der har rejst paa Turné med dette og andre
Arbejder af ham i Tyskland og Østerrig; paa andre
Scener gik det som Festforestilling i Anledning af
Digterens 70 Aars Fødselsdag i 1898, bl. a. paa det
tyske Landestheater i Prag, hvor Forestillingen
indlededes med en dramatiseret Prolog af Heinrich
Teweles „<sp>Der Volksfreund</sp>“ (Prag 1898. 8. 8 S.),
som slutter med at Petra og Stockmann bestemmer
sig til at oprette „eine Ibsen-Schule fur die Kinder
des Volkes“. — I <sp>London</sp> opførtes Stykket 1893
paa Haymarket af Beerbohm Trees Selskab, som
1895 gik paa Turné med det til Amerika. — I
hollandsk Oversættelse blev det spillet i <sp>Rotterdam</sp> 
allerede i Februar 1884, i italiensk Oversættelse har
Novellis Selskab opført Stykket i Italien 1895 og i
Spanien 1896. Derimod blev spanske Anarkisters
Forsøg paa en Opførelse af Stykket paa en af de
spanske Provinsscener i 1893 forbudt af Øvrigheden. — I
Paris blev Stykket første Gang bragt paa Scenen af
„L'Oeuvre“ (Dr. Stockmann: Lugné Poë) 9. Novbr.
1893, indledet med et Foredrag af Laurent Tailhade
(se ovfr. S. IV), der forherligede Dr. Stockmann som en
Repræsentant for Anarkiet, og som fulgtes af larmende
politiske Demonstrationer. Den 29. Marts 1898 gaves
Stykket som Festforestilling i Anledning af Digterens
70-Aarsdag, af „L'Oeuvres“ Selskab paa
Renaissance-Theatret, med Demonstrationer til Gunst for Zola,
der nylig havde optraadt med sit Anklageskrift i
Dreyfussagen. Den 29. Oktbr. 1899 blev Stykket
for første Gang spillet ved en Aftenforestilling paa
Gymnase, hvor Opførelsen af Publikum fulgtes med
større Ro og Opmærksomhed end ved de tidligere
Opførelser, blot nu og da afbrudt af et „Leve Anarkiet!“

   <b>Vildanden,</b> som Digteren begyndte at skrive i
Rom og derpaa fuldførte under sit Sommerophold i
Gossensass 1884, udkom i Kjøbenhavn og Kristiania
den 11. Novbr, s. A. i et Oplag paa 8,000
Exemplarer, som strax blev udsolgt, saa at der allerede
den 1. Decbr. s. A. kom et nyt Oplag.

<tab> Udgaver.

   <b>Vildanden. Skuespil i fem akter. Af
Henrik Ibsen.  Kbhvn.  1884.  8.  2 Bl., 244 S.</b>
— <sp>Andet oplag</sp>.  Kbhvn. [1. Decbr.] 1884.  8.  2 Bl.,
244 S.

<tab> Oversættelser.

   <sp>The wild Duck</sp>.  Play in five Acts.  Translated 
by Mrs. <sp>F. E. Archer</sp>.  [Trykt S. 239—381 i
Vol. II. af „<sp>Ibsen's Prose Dramas</sp>“.  Authorized
English Edition.  Ed. by William Archer.  London
1891.  8.]


   <sp>The wild Duck</sp>: Play in five Acts.  Translated 
by Mrs. <sp>F. E. Archer</sp>.  London 1897.  8.  
1 Bl., S. 239-381.  (Shilling-Udgave i Særtryk af
foran nævnte „Prose Dramas“, Vol. II.)

   <sp>Le Canard sauvage</sp>.  Drame en cinq actes.
Traduction du Norvégien par <sp>M. Prozor</sp>.  [Trykt,
med en indledende „Notice sur le Ganard sauvage“
af Oversætteren, S. 1—180 i T. II. af <sp>Théâtre
d'Henrik Ibsen</sp>.  Paris 1893.  8.  2 Bl., IV S.,
326 S. 1 Bl.

   <sp>L'Anitra selvatica</sp>.  Dramma in 5 atti.
Milano 189*.  8.  (O. m. T.: „Biblioteca Ibsen“.
No. 9.)

   <sp>Dikaja utka</sp>.  Drama v 5-ti dĕistvijach.  Perevod 
<i>L. M.</i>  Moskwa 1892.  8.

   <sp>Dikaja utka</sp>.  Drama v 5-ti dĕistvijach. Perevod 
<sp>O. Naumova</sp>.  [Trykt S. 153—284 i T. II. af
<sp>Sobranie sočinenij Henrika Ibsena.  Izdanie
I. Jurovskago</sp>.  S. Peterb. 1896.  8.]

   <sp>Die Wildente</sp>.  Schauspiel in fünf Akten.
Deutsch von <sp>M. von Borch</sp>.  <sp>Einzige vom
Verfasser autorisierte deutsche Ausgabe</sp>.  Berlin
1887.  8.  127 S.  (Senere [1889] i nyt Oplag
indlemmet i de paa S. Fischers Forlag udkomne
„Nordische Bibliothek, hg. von Julius Hoffory“, Bd. VI.
og i „Henrik Ibsens Werke, herausgegeben von
Julius Hoffory“: Moderne Dramen, Bd. III.  8.  2 Bl.,
128 S.)

   <sp>Die Wildente</sp>. Schauspiel in fünf Aufzügen.
Aus dem Norwegischen übersetzt von <sp>Ernst Brausewetter</sp>. 
Leipzig [1887].  8.  108 S.  (O. m. T.:
Reclam's Univ.-Bibi. No. 2317.  Senere ogsaa
indlemmet i samme Forlæggers „Henrik Ibsen's
Gesammelte Werke“. Bd. III. Lpz. [1889].)

   <sp>Die Wildente</sp>.  Ein Schauspiel in fünf Akten.
Deutsch von <sp>G. Morgenstern</sp>.  Lpz. u. Wien [189*]. 
8.  114 S. ( O. m. T.; „Meyers Volksbücher“ No.
770. 771.)

   <sp>Die Wildente</sp>.  Schauspiel in fünf Aufzügen.
Deutsch von <sp>I. Engeroff</sp>.  Halle a. d. S. [1894.]
8.  1 Portræt, 100 S.  (O. m. T.: Hendels „Bibliothek 
der Gesamtlitteratur“ No. 808.)

   <sp>Die Wildente</sp>.  Schauspiel in fünf Aufzügen.
Deutsch von <sp>Wilhelm Lange</sp>.  Berlin 1900.  8.
(O. m. T.: „Henrik Ibsens Dramatische Werke
herausgegeben und übersetzt von Wilhelm Lange“.  IV.
Berlin.  Verlag von Hugo Bermühler.)

<tab> Kommentarer.

   H. Jæger: Henrik Ibsen (Kbh. 1888), S.
276—279; H. Jæger: Henrik Ibsen og hans værker (Kra.
1892), S. 172—178; G. Brandes: Henrik Ibsen (Kbh.
1898), S. 145 fg.; A. Schack: Udviklingsgangen i
H. I.s Digtning (Kbh. 1897), S. 138—149; C.
Lambek: Bidrag til Ibsen-Kritiken (Kbh. 1899), S. 
112—123; Ny svensk Tidskrift 1885, S. 65—69 af
Helene Nyblom, hvortil Imødegaaelse af Claës Lundin
i Ur Dagens Krönika 1885, S. 209 fg., jfr.
sidstnævnte Tidsskrift S. 109 fg. af Oscar Levertin; Lou
Andreas-Salomé: Ibsens Kvindeskikkelser (Overs.
Kra. 1893), S. 54—78; Leo Berg: H. I. und das
Germanenthum (Berlin 1887), S. 44—47; Otto Brahm:
Henrik Ibsen (Berlin 1887), S. 59 fg.; A. Garde:
Der Grundgedanke in Ibsen's Dichtung (Lpz. 1898),
S. 40 fg.; Ad. von Hanstein: Ibsen als Idealist (Lpz.
1897), S. 130—138; E. Reich: Ibsen's Dramen
(Dresden u. Lpz. 1894), S. 167—182; de Bom: Ibsen en
zijn werk (Gent 1893), S. 75—77: H. H. Boyesen:
A Commentary on the Writings of Ibsen (New York
1894), S. 249—262; G. B. Shaw: The Quintessence
of Ibsenism (Lond. 1891), S. 96—100; A. Ehrhard:
Ibsen et le Théâtre contemporain (Paris 1892), S.
372—391; R. Doumic: De Scribe à Ibsen (3. Udg.,
Paris 1896), S. 315—331; Revue d'art dramatique 
1890, 1. Marts, af Ch. de Casanove; Boccardi: La
donna nell' opera di H. I. (Milano 1893), S. 33 fg.;
G. M. Scalinger: Ibsen (Napoli 1895), S. 44 fg. — 
Nyt Tidsskrift (Kra.) III. 616 fg. [af Mathilde Schjøtt];
Ny Svensk Tidskrift 1885, S. 444 fg. af Kristofer
Randers; Aftenposten (Kra.) 1884, No. 271 A og
277 A [af B. Morgenstierne]; Dagbladet (Kra.) 1884,
No. 403, 413, 420, 440.

<tab> Parodier.

   [Anstey Guthrie:] „The Wild Duck“ i „The
Pocket Ibsen“ by F. Anstey, New Ed. (London 1895),
S. 125—153, overs. i „Punchs Lomme-Ibsen“ (Kra.
1893), S. 5—25; Harald Molander: „Vildankan,
vaudeville i fem akter“ i „Ibsen i västficksformat“ (Sthlm.
1895), S. 47—81. En utrykt, men paa Wallner-theatret 
i Berlin i Marts 1889 opført Parodi var
„Die Mitternachtssonne von Hjalmar Knutson“ [Eugen
Zabel].

<tab> Opførelser.

   Det første Theater, hvor Stykket kom til
Opførelse, var det norske Theater i <sp>Bergen</sp>, hvor det
gik 9. Januar 1885. To Dage senere fandt
Førsteopførelsen Sted paa <sp>Kristiania Theater</sp>, hvor det
16. Marts s. A. gik for sidste (22de) Gang. — 
Paa <sp>det kgl. Theater i Kjøbenhavn</sp> blev det
spillet 1ste Gang 22. Februar 1885 og gik, mens
det var nyt, ialt 13 Gange. I Januar 1892 blev
det givet i ny Indstudering, opførtes paany i
Sæsonerne 1894—95 og 1897—98, ialt til da 30
Opførelser, hvorefter det bragtes frem som Festforestilling
i Digterens Nærværelse i Maj 1898, da han besøgte
Kjøbenhavn i Anledning af sin 70 Aars Fødselsdag.
Paa <sp>Danmarks Provinsscener</sp> har det været opført
34 Gange af Julius Petersens Selskab og senere 
1898—99 af Alb. Helsengreens Selskab i Aarhus, Odense
o. fl. — Paa kgl. Dramatiska Teatern i <sp>Stockholm</sp>
gik Stykket, oversat af Fr. Hedberg, første Gang
den 30. Januar 1885. Den nye Sæson aabnedes i 
August s. A. med en Gjenoptagelse af Stykket, hvori
dog Hjalmar Ekdal, som ved de tidligere Opførelser
havde været udført af August Lindberg, nu blev
spillet af Aug. Palme, mens Hedvig nu ligesom ved
Førsteopførelsen udførtes af den unge Elev Frk. Lotten
Seelig. I April 1889 viste Fru Hennings sig som
Gjæst for Stockholmerne i denne Rolle. (Et Kostumebillede 
af Hedvigs Fremstillerinder i Kristiania: Frk.
Lully Krohn, i Kjøbenhavn: Fru Hennings og i
Stockholm: Frk. Seelig, findes paa Omslaget af Ernst
Bojesens „Norden“, H. 2.) — Paa det svenske
Theater i <sp>Helsingfors</sp> gik Stykket første Gang 16.
Januar 1885, paa det finske Theater sammesteds
1892. — I Tyskland fandt Førsteopførelsen af dette
Stykke, ligesom af „En Folkefiende“ Aaret i
Forvejen, Sted ved en Matiné til Indtægt for „Berliner
Presse“ paa Residenz-Theater i <sp>Berlin</sp> den 4. Marts
1888 (med Direktør Lautenburg som Hjalmar Ekdal);
i Oktbr. s. A. optog Theatret det paa sit faste
Aftenrepertoire, og det gik nu hver Aften i flere Uger, og
bragtes ogsaa frem som Theatrets Festforestilling
under Digterens Besøg i Berlin 6. Marts 1889. Det
var imidlertid ogsaa blevet opført, men i en
undertiden parodisk Oversættelse, paa Königstädtisches
Theater i Berlin i April 1888; senere (1896—97)
har det været spillet baade paa Deutsches Theater
og paa Neues Theater i Berlin; dette sidstes
Skuespillerpersonale har ogsaa opført Stykket paa
Turnéer i <sp>Leipzig</sp>, <sp>Düsseldorf</sp>, Burgtheater i <sp>Wien</sp>
(April 1898), ligesom Dr. Heines „Ibsen-Theater“ har
spillet det paa sine Turnéer 1898 i <sp>Hamburg</sp> o. a.
St.  I Januar 1889 gik Stykket paa Stadttheater i
<sp>Bern</sp>, i Februar s. A. paa Hoftheater i <sp>Wiesbaden</sp>,
8. Juni s. A., i Digterens Nærvær, paa Theatret i
<sp>Dresden</sp>, i Marts 1890 paa Hoftheater i <sp>Koburg</sp>.
I Sæsonen 1891—92 fandt Opførelser Sted paa 
Volkstheater i <sp>Wien</sp>, 1896—97 paa Burgtheatret
sammesteds, hvor Mitterwurzer udmærkede sig som Hjalmar
Ekdal lige til sin Død i Februar 1897.  Det blev
samtidig spillet paa Hoftheater i <sp>Stuttgart</sp> og paa
Stadttheater i <sp>Frankfurt a/M</sp>. I München blev det
første Gang fremstillet ved en privat Opførelse 15.
Juni 1895 i „Akademisch-dramatischer Verein“ bl. a.
med Forfatteren Ernst v. Wolzogen i Hjalmar
Ekdals og Forfatteren Hans Olden i Gregers Werles
Roller; paa Schauspielhaus i München begyndte Fru
L'Arronge et Gjæstespil som Gina 4. Januar 1898.
-- Af Opførelser udenfor Tyskland mærkes „Théâtre
libre's“ i <sp>Paris</sp> 27. April 1891 og senere paany i
Juni s. A.; det engelske „Independent Theatre“s paa
„Royalty Theatre“ i <sp>London</sp> 4. Maj 1894 og ved
en ny Række Forestillinger sammesteds i Maj 1897;
Novellis italienske Selskabs Opførelser paa Manzoni-Theatret 
i <sp>Milano</sp> (Septbr. 1891), i <sp>Rom</sp> (Januar
1892) o. fl. St.; samt endelig Opførelsen i nygræsk
Oversættelse (med Titlen „Agriopapia“) ved Truppen
Aischylos paa Sommertheatret „Paradiset“ i <sp>Athen</sp>
Juni 1893.

*

EN FOLKEFIENDE


PERSONERNE:

DOKTOR TOMAS STOCKMANN, badelæge.
FRU STOCKMANN, hans hustru.
PETRA, deres datter, lærerinde.
EJLIF   deres sønner, 13 og 10 år gamle.
MORTEN  - '' -
PETER STOCKMANN, doktorens ældre bror, byfogd og politimester, formand i badebestyrelsen o. s. v.
MORTEN KIIL, garvermester, fru Stockmanns plejefar.
HOVSTAD, redaktør af „Folkebudet“.
BILLING, medarbejder i bladet.
SKIBSKAPTEJN HORSTER.
BOGTRYKKER ASLAKSEN.
DELTAGERE I ET BORGERMØDE, mænd af alle stænder, nogle kvinder og en flok skolegutter.


(Handlingen foregår i en kystby i det sydlige Norge.)


FØRSTE AKT.

(Aften i doktorens dagligstue, der er tarveligt men net udstyret og
møbleret. På sidevæggen til højre er to døre, hvoraf den fjerneste fører
ud til forstuen og den nærmeste ind til doktorens arbejdsværelse. På
den modsatte væg, lige over for døren til forstuen, er en dør til familjens
øvrige værelser. Midt på samme væg står kakkelovnen, og nærmere
mod forgrunden en sofa med spejl over og foran sofaen et ovalt bord
med tæppe. På bordet en tændt lampe med skærm. I baggrunden en
åben dør til spisestuen. Dækket aftensbord med lampe på derinde.)

(BILLING sidder inde ved  spisebordet med en serviet under hagen.   FRU
STOCKMANN står ved bordet og rækker ham et fad med et stort stykke
oksesteg.   De øvrige pladse om bordet er forladte, bordtøjet i uorden,
som efter et endt måltid.)

FRU   STOCKMANN.

Ja,   når   De   kommer   en   time   for   sent,   herr
Billing, så får De ta' tiltakke med kold mad.

BILLING
(spisende).

Det  smager  aldeles  fortræffeligt, - ganske
udmærket.

FRU   STOCKMANN.

De véd jo,  hvor nøje Stockmann holder på sin
bestemte spisetid -

BILLING.

Det gør mig slet ingen ting. Jeg synes næsten
det smager bedst, når jeg kan sidde og spise sådan
ganske alene og uforstyrret.

FRU   STOCKMANN.

Ja-ja, når det bare smager Dem, så - (lytter mod
forstuen.) Der kommer visst Hovstad også.

BILLING.

Kanske det.

(BYFOGD STOCKMANN i overfrakke med uniformshue og stok kommer ind.)

BYFOGDEN.

Ærbødigst godaften, svigerinde.

FRU   STOCKMANN
(går ind i dagligstuen).

Nej se, godaften; er det Dem? Det var da
snildt De vilde se op til os.

BYFOGDEN.

Jeg gik just forbi  og så - (med et blik mod spisestuen).
Å, men De har nok selskab, lader det til.

FRU   STOCKMANN
(lidt forlegen).

Nej aldeles ikke; det er rent tilfældigt. (hurtigt.)
Vil De ikke gå ind og ta' en bid med?

BYFOGDEN.

Jeg! Nej, mange tak. Gud bevare mig; varm
mad om aftenen; det er ikke for <sp>min</sp> fordøjelse.

FRU   STOCKMANN.

Å, men for én gangs skyld -.

BYFOGDEN.

Nej nej, Gud velsigne Dem; jeg holder mig til
mit thevand og mit smørrebrød. Det er dog sundere
i længden, - og også lidt mere økonomisk.

FRU   STOCKMANN
(smiler).

De må nu ikke tro, at Tomas og jeg er nogen
rene ødelande heller.

BYFOGDEN.

Ikke   De,   svigerinde;   det   være   langt   fra   mig.
(peger  mod   doktorens  arbejdsværelse)       Er    han    kanske    ikke
hjemme?

FRU   STOCKMANN.

Nej, han er gåt en liden tur efter maden, -
han og gutterne.

BYFOGDEN.

Mon tro, det kan være sundt? (lytter.) Der
kommer han nok.

FRU   STOCKMANN.

Nej, det er nok ikke ham. (det banker.) Vær så god!

(REDAKTØR HOVSTAD kommer fra forstuen.)

FRU   STOCKMANN.

Å, er det herr Hovstad, som -?

HOVSTAD.

Ja, De får undskylde; men jeg blev opholdt
nede i trykkeriet. Godaften, herr byfogd.

BYFOGDEN
(hilser lidt stivt).

Herr redaktør. Kommer formodentlig i
forretninger?

HOVSTAD.

Tildels.   Der er noget, som skulde ind i bladet.

BYFOGDEN.

Kan tænke mig det. Min bror skal være en
særdeles frugtbar forfatter i "Folkebudet", hører jeg.

HOVSTAD.

Ja, han tillader sig at skrive i "Folkebudet".
når han har et sandhedens ord at sige om et og
andet.

FRU   STOCKMANN
(til HOVSTAD).

Men vil De ikke -?

(peger mod spisestuen.)

BYFOGDEN.

Bevares vel; jeg fortænker ham sletikke i, at
han skriver for den læsekreds, hvor han tør vente
at finde mest anklang. For øvrigt har jo jeg
personlig ingen grund til at nære nogen uvilje imod
Deres blad, herr Hovstad.

HOVSTAD.

Nej, det synes jeg også.

BYFOGDEN.

I det hele taget råder der en smuk
fordragelighedens ånd i vor by; - en rigtig god borgerånd.
Og det kommer deraf, at vi har et stort fælles
anliggende at samle os om, - et anliggende, som i
lige høj grad vedkommer alle retsindige medborgere -

HOVSTAD.

Badeanstalten, ja.

BYFOGDEN.

Netop. Vi har vor store, nye, prægtige
badeanstalt. Pas på! Badet blir byens fornemste
livsbetingelse, herr Hovstad. Utvivlsomt!

FRU   STOCKMANN.

Det samme siger Tomas også.

BYFOGDEN.

Hvilket ganske overoverdentligt opsving har ikke
stedet taget bare i disse par år! Her er kommet
penge imellem folk; liv og rørelse. Bygninger og
grundejendomme stiger i værdi med hver dag.

HOVSTAD.

Og arbejdsløsheden tar af.

BYFOGDEN.

Også det, ja. Fattigbyrden er bleven i en
glædelig grad formindsket for de besiddende klasser og vil
bli' det endnu mere, hvis vi blot dette år må få en
rigtig god sommer; - rigtig talrigt besøg af
fremmede, - brav mange syge, som kan bringe
anstalten i ry.

HOVSTAD.

Og det er der jo udsigt til, hører jeg.

BYFOGDEN.

Det tegner meget lovende. Hver dag indløber
der forespørgsler om boliger og sådant noget.

HOVSTAD.

Nå, da kommer jo doktorens opsats netop tilpas.

BYFOGDEN.

Har han nu skrevet noget igen?
HOVSTAD.

Dette her er noget, han skrev ivinter; en
anbefaling for badet, en fremstilling af de gunstige
sundhedsforholde her hos os. Men dengang lod jeg
opsatsen ligge.

BYFOGDEN.

Aha, der var formodentlig en eller anden hage
ved den?

HOVSTAD.

Nej, ikke det; men jeg syntes, det var bedre
at bie til nu udover våren; for nu begynder jo folk
at ruste sig og tænke på sommerophold -

BYFOGDEN.

Meget  rigtigt;   overmåde   rigtigt,   herr Hovstad.

FRU   STOCKMANN.

Ja, Tomas er såmænd utrættelig, når det gælder
badet.

BYFOGDEN.

Nå, han står jo også i badets tjeneste.

HOVSTAD.

Ja, og så er det jo også <sp>ham</sp>, som har skabt
det fra først af.

BYFOGDEN.

Er det <sp>ham</sp>? Ja så? Ja, jeg hører jo
undertiden, at visse folk er af den mening. Men jeg trode
dog rigtignok, at <sp>jeg</sp> også havde en beskeden
andel i dette foretagende.

FRU   STOCKMANN.

Ja, det siger Tomas altid.

HOVSTAD.

Ja, hvem nægter det, herr byfogd? De har
sat sagen i gang og ført den ud i det praktiske liv;
det véd vi jo alle. Men jeg mente bare, at idéen
kom fra først af fra doktoren.

BYFOGDEN.

Ja, idéer har visselig min bror havt nok af i
sin tid - desværre. Men når noget skal sættes
iværk, så spørges der om andre slags mænd, herr
Hovstad. Og jeg trode rigtignok, at man allermindst
her i huset -

FRU    STOCKMANN.

Men, kære svoger -

HOVSTAD.

Hvor kan dog byfogden -

FRU   STOCKMANN.

Gå så ind og få Dem noget tillivs, herr
Hovstad; så kommer visst min mand imens.

HOVSTAD.

Tak;  en liden bid kanske.

(han går ind i spisestuen.)

BYFOGDEN
(noget dæmpet).

Det er mærkeligt med de folk, som stammer
direkte fra bønder; aldrig kan de lægge
taktløsheden af.

FRU   STOCKMANN.

Men hvad er nu det værd at bry sig om? Kan
ikke De og Tomas dele æren som brødre?

BYFOGDEN.

Jo, det skulde jo synes så; men det er nok
ikke alle og enhver, som nøjes med at dele, lader
det til.

FRU   STOCKMANN.

Snak om en ting! De og Tomas kommer jo
så udmærket ud af det med hinanden. (lytter.) Der
tror jeg vi har ham.

(hun går hen og åbner døren til forstuen.)

DOKTOR   STOCKMANN
(ler og støjer derude).

Se, her får du en gæst til, Katrine. Er ikke
det morsomt; hvad? Vær så god, kaptejn Horster;
hæng frakken der på knaggen. Nå så, De går ikke
med overfrakke, De? Tænk, du, Katrine, jeg fanged
ham på gaden; han vilde næsten ikke gå op med.

KAPTEJN   HORSTER
(kommer indenfor og hilser på fruen).

DOKTOR   STOCKMANN
(i døren).

Ind med jer, gutter. Nu er de skrubsultne igen,
du! Kom her, kaptejn Horster; nu skal De få smage
en oksesteg -

(han driver HORSTER ind i spisestuen.    EJLIF og MORTEN går også derind.)

FRU   STOCKMANN.

Men, Tomas, ser du da ikke -?

DOKTOR   STOCKMANN
(vender sig i døren).

Å,    er   det   dig,   Peter!    (går hen og rækker ham hånden.)
Nej, det var da inderlig morsomt.

BYFOGDEN.

Jeg må desværre gå om et øjeblik -

DOKTOR   STOCKMANN.

Sniksnak; nu kommer snart toddyen på bordet.
Du glemmer vel ikke toddyen, Katrine?

FRU   STOCKMANN.

Nej visst; vandet står og koger.

(hun går ind i spisestuen.)

BYFOGDEN.

Toddy også -!

DOKTOR   STOCKMANN.

Ja, slå dig bare ned, så skal vi ha' det
hyggeligt.

BYFOGDEN.

Tak; jeg deltager aldrig i toddygilder.

DOKTOR   STOCKMANN.

Men dette her er da ikke noget gilde.

BYFOGDEN.

Jeg synes dog - (ser mod spisestuen). Det er
mærkværdigt, at de kan sætte al den mad tillivs.

DOKTOR   STOCKMANN
(gnider hænderne.)

Ja, er det ikke velsignet at se unge mennesker
spise? Altid madlyst, du! Det er som det skal
være. Mad må der til! Kræfter! Det er de folk,
som skal rode op i det gærende fremtids-stof, Peter.

BYFOGDEN.

Tør jeg spørge, hvad her skulde være at "rode
op i", som du udtrykker dig?

DOKTOR   STOCKMANN.

Ja,   det  får  du  spørge  ungdommen om  -  når
tiden  kommer.    Vi  ser  det  naturligvis   ikke.
Selvfølgelig.   Slige to gamle stødere,   som  du  og jeg -

BYFOGDEN.

Nå nå da! Det er dog en højst påfaldende
benævnelse -

DOKTOR   STOCKMANN.

Ja, du må ikke tage det så nøje med mig,
Peter. For jeg er så inderlig glad og fornøjet, skal
jeg sige dig. Jeg føler mig så ubeskrivelig lykkelig
midt i alt dette spirende, sprættende liv. Det er
dog en herlig tid vi lever i! Det er som en hel
ny verden var i opkomst omkring en.

BYFOGDEN.

Finder du virkelig det?

DOKTOR STOCKMANN.

Ja, du kan naturligvis ikke se det så godt som
jeg. Du har jo alle dine dage levet med i dette her;
og så sløves indtrykket. Men jeg, som måtte sidde
der nordpå i min afkrog i alle disse mange år,
næsten aldrig se et fremmed menneske, som havde
et vækkende ord at sige mig, - på mig virker det,
som om jeg var flyttet midt ind i en mylrende
verdensby.

BYFOGDEN.

Hm;  verdensby -

DOKTOR STOCKMANN.

Ja, jeg véd jo nok, at forholdene er små i
sammenligning med mange andre steder. Men her er
liv, - forjættelser, en utallighed af ting at virke for
og stride for; og <sp>det</sp> er hovedsagen. (råber.) Katrine,
har ikke postbudet været her?

FRU   STOCKMANN
(i spisestuen).

Nej, her har ingen været.

DOKTOR   STOCKMANN.

Og så det gode udkomme, Peter! Det er noget,
en lærer at sætte pris på, når man, som vi, har
levet på sulteforing -

BYFOGDEN.

Gud bevares -

DOKTOR   STOCKMANN.

Å jo, du kan vel tænke dig, at det var trangt
for os mangen gang deroppe. Og nu at kunne leve
som en herremand! Idag, for exempel, havde vi
oksesteg til middag; ja, vi har havt af den til aftens
også. Vil du ikke smage på et stykke? Eller skal
jeg ikke vise dig den ialfald? Kom her -

BYFOGDEN.

Nej, nej, på ingen måde -

DOKTOR   STOCKMANN.

Nå, så kom her da. Ser du, vi har fåt
bordtæppe?

BYFOGDEN.

Ja, jeg har bemærket det.

DOKTOR   STOCKMANN.

Og så har vi fåt lampeskærm. Ser du? Alt
det har Katrine sparet sammen. Og det gør stuen
så hyggelig. Synes du ikke det? Stil dig bare her;
- nej, nej, nej; ikke så. Så, ja! Ser du; når lyset
falder sådan samlet ned -. Jeg finder virkelig, at
det ser elegant ud. Hvad?

BYFOGDEN.

Ja, når man kan tillade sig den slags luxus -

DOKTOR   STOCKMANN.

Å jo, nu kan jeg nok tillade mig det. Katrine
siger, at jeg tjener næsten lige så meget, som vi
bruger.

BYFOGDEN.

Næsten, ja -!

DOKTOR   STOCKMANN.

Men en videnskabsmand bør dog leve en smule
fornemt. Jeg er viss på, at en almindelig amtmand
bruger meget mere om året end jeg.

BYFOGDEN.

Ja, det tror jeg nok! En amtmand, en
overøvrighedsperson -

DOKTOR   STOCKMANN.

Nå, så en simpel grosserer da! En slig en
bruger mange gange så meget -

BYFOGDEN.

Ja, det ligger nu i forholdene.

DOKTOR   STOCKMANN.

For resten øder jeg sandelig ikke noget til
unytte, Peter. Men jeg synes da ikke jeg kan nægte
mig den hjertens glæde at se mennesker hos mig.
Jeg trænger til det, ser du. Jeg, som har siddet så
længe udestængt, - for mig er det en
livsfornødenhed at være sammen med unge, kække, frejdige
mennesker, frisindede mennesker, virkelystne -; og
det er de, alle de, som sidder og spiser så godt
derinde. Jeg vilde ønske, du kendte lidt til Hovstad -
BYFOGDEN.

Ja Hovstad, det er sandt, han fortalte mig, at
nu vil han trykke en opsats af dig igen.

DOKTOR   STOCKMANN.

En opsats af mig?

BYFOGDEN.

Ja, om badet. En opsats, som du havde
forfattet ivinter.

DOKTOR   STOCKMANN.

Å den, ja! - Nej, men den vil jeg ikke ha'
ind nu for det første.

BYFOGDEN.

Ikke det? Da finder jeg dog, at det netop nu
vilde være den belejligste tid.

DOKTOR   STOCKMANN.

Ja, det kan du ha' ret i; under almindelige
forholde -

(går henover gulvet.)

BYFOGDEN
(ser efter ham).

Hvad ualmindeligt skulde der da være ved
forholdene nu?

DOKTOR   STOCKMANN
(standser).

Ja, Peter, det kan jeg minsæl ikke sige dig for
øjeblikket; ialfald ikke iaften. Der kan være mangt
og meget ualmindeligt ved forholdene; eller også
kanske slet ingenting. Det kan gerne være, at det
bare er en indbildning.

BYFOGDEN.

Jeg må tilstå, dette klinger højst gådefuldt. Er
der noget påfærde? Noget, som jeg skal holdes
udenfor? Jeg skulde dog formene, at jeg, som
badebestyrelsens formand -

DOKTOR   STOCKMANN.

Og jeg skulde formene, at jeg -; nå, lad os
ikke ryge i håret på hinanden, Peter.

BYFOGDEN.

Gud bevares vel; det er ikke min vane at ryge
i håret, som du siger. Men jeg må på det
bestemteste forlange, at alle foranstaltninger træffes og
afgøres på forretningsmæssig vej og gennem de dertil
lovlig indsatte myndigheder. Jeg kan ikke tillade,
at der betrædes krogveje og bagveje.

DOKTOR   STOCKMANN.

Bruger <sp>jeg</sp> nogensinde at gå krogveje og
bagveje!

BYFOGDEN.

Du har en indgroet tilbøjelighed til at gå dine
egne veje ialfald. Og det er i et vel ordnet
samfund omtrent ligeså utilstedeligt, Den enkelte får
sandelig finde sig i at indordne sig under det hele,
eller, rettere sagt, under de myndigheder, som har
at våge over det heles vel.

DOKTOR   STOCKMANN.

Kan gerne være. Men hvad pokker kommer
det mig ved?

BYFOGDEN.

Jo, for det er dette, min gode Tomas, som du
aldrig synes at ville lære. Men pas på; du kommer
nok engang til at bøde for  det, - sent eller tidligt.
Nu har jeg sagt dig det.   Farvel.

DOKTOR   STOCKMANN.

Men er du bindegal?   Du er rent på vildspor -

BYFOGDEN.

Det plejer jeg dog ikke. Forøvrigt må jeg
frabede mig - (hilser ind i spisestuen.) Farvel, svigerinde.
Farvel, mine herrer.

(han går.)

FRU   STOCKMANN
(kommer ind i dagligstuen).

Gik han?

DOKTOR   STOCKMANN.

Ja,  du,  og det i fuld arrigskab.

FRU   STOCKMANN.

Men, kære Tomas, hvad har du da nu gjort
ham igen?

DOKTOR   STOCKMANN.

Ingen verdens ting. Han kan da ikke forlange,
at jeg skal gøre ham regnskab, før tiden kommer.

FRU   STOCKMANN.

Hvad skulde du gøre ham regnskab for?

DOKTOR   STOCKMANN.

Hm; lad mig om det, Katrine. - Det er da
besynderligt, at ikke postbudet kommer.

(HOVSTAD, BILLING  og HORSTER  har rejst sig fra spisebordet og kommer
ind i dagligstuen.    EJLIF og MORTEN kommer lidt efter.)

BILLING
(strækker armene).

Ah, efter et sligt måltid føler man sig, Gud
døde mig, som et nyt menneske.

HOVSTAD.

Byfogden var nok ikke i det lyse hjørne ikveld.

DOKTOR   STOCKMANN.

Det kommer fra maven; han har en dårlig
fordøjelse.

HOVSTAD.

Det var nok især os i "Folkebudet", han ikke
kunde fordøje.

FRU   STOCKMANN.

De kom da tålelig godt ud af det med ham,
synes jeg.

HOVSTAD.

Å ja; men det er nu ikke andet end en slags
våbenstilstand.

BILLING.

<sp>Der</sp> er det!   Det ord udtømmer situationen.

DOKTOR   STOCKMANN.

Vi må huske på, at Peter er en enslig mand,
stakker. Han har ikke noget hjem, hvor han kan
hygge sig; bare forretninger, forretninger. Og så
alt det fordømte tynde thevand, som han går og
tyller i sig. Nå, så sæt dog stole til bordet, gutter!
Katrine, får vi så ikke toddyen ind?

FRU   STOCKMANN,
(som går mod spisestuen).

Nu kommer jeg med den.

DOKTOR   STOCKMANN.

Og sæt Dem så her i sofaen hos mig, kaptejn
Horster. En sjelden gæst, som De -. Vær så god;
ta' plads, mine venner.

(Herrerne sætter sig om bordet.   FRU STOCKMANN bringer et bræt, hvorpå
kogemaskine, glasse, karaffer og øvrigt tilbehør.)

FRU   STOCKMANN.

Se så;   her er arrak,   og  dette her er rum;   og
her står kognak.   Nu får enhver hjælpe sig selv.

DOKTOR   STOCKMANN
(tar et glas).

Jo    det   skal   vi    nok.     (mens toddyen blandes.)     Og   så
cigarerne frem. Ejlif, du véd visst, hvor kassen står.
Og du, Morten, kan ta' min pibe. (gutterne går ind i
værelset til højre.) Jeg har en mistanke om, at Ejlif
kniber en cigar en gang imellem; men jeg lader som
ingenting. (råber.) Og så min kalot, Morten! Katrine,
kan ikke du sige ham, hvor jeg har lagt den. Nå,
han har den jo! (gutterne  bringer  det forlangte.) Vær så
god, mine venner. Jeg holder mig til piben, véd I;
denne her har gjort mangen uvejrs-tur sammen med
mig deroppe i Nordland. (klinker.) Skål! Ah, det er
rigtignok noget bedre at sidde her trygt og lunt.

FRU   STOCKMANN
(som sidder og strikker).

Skal De snart sejle, kaptejn Horster?

HORSTER.

I næste uge tænker jeg at bli' færdig.

FRU   STOCKMANN.

Og så går De jo til Amerika?

HORSTER.

Ja,  det er meningen.

BILLING.

Men  så  kan De jo  ikke  ta'  del i det nye
formandsvalg.

HORSTER.

Skal her være nyt valg?

BILLING.

Véd De ikke det?

HORSTER.

Nej, jeg blander mig ikke i de sager.

BILLING.

Men De bryr Dem da vel om de offentlige
anliggender?

HORSTER.

Nej, jeg forstår mig ikke på sligt.

BILLING.

Alligevel;   en  må  være  med at stemme ialfald.

HORSTER.

De, som ikke skønner sig på det, også?

BILLING.

Skønner? Ja, hvad mener De med det?
Samfundet er som et skib; alle mand må være med at
styre roret.

HORSTER.

Kan hænde det er bra' på landjorden; men
ombord vilde ikke det gå godt.

HOVSTAD.

Det er underligt, at de fleste sjøfolk bryr sig så
lidet om landets sager.

BILLING.

Ganske mærkeligt.

DOKTOR   STOCKMANN.

Sjøfolk er som trækfuglene; de føler sig hjemme
både i syd og i nord. Men derfor må vi andre være
desto virksommere, herr Hovstad.   Kommer der noget
almengavnligt i  "Folkebudet"  imorgen?

HOVSTAD.

Ikke   noget om byens sager.    Men iovermorgen
tænkte jeg at ta' ind Deres opsats -

DOKTOR   STOCKMANN.

Ja, død og plage,   opsatsen!   Nej, hør,   den må
De vente med.

HOVSTAD.

Så?   Nu  havde vi  netop så god plads,   og jeg
synes, det var just den belejligste tid -

DOKTOR   STOCKMANN.

Ja ja,   det kan De  nok ha' ret i;   men De må
vente alligevel.   Jeg skal siden forklare Dem -

(PETRA, i hat og kåbe og med  en del skrivebøger under armen,  kommer
ind fra forstuen.)

PETRA.

Godaften.

DOKTOR   STOCKMANN.

Godaften, Petra; er du der?

(Gensidige  hilsener;  PETRA lægger tøjet og bøgerne  fra sig på en stol
ved døren.)

PETRA.

Og her sidder man og gør sig tilgode, mens jeg
har været ude og trællet.

DOKTOR   STOCKMANN.

Nå, så gør dig tilgode, du også.

BILLING.

Skal jeg lave et lidet glas til Dem?
PETRA
(kommer hen til bordet).

Tak, jeg vil heller selv; De laver det altid
for stærkt. Men det er sandt, far, jeg har et brev
til dig.

(går hen til stolen, hvor tøjet ligger.)

DOKTOR   STOCKMANN.

Et brev!   Fra hvem?

PETRA
(søger i kåbelommen).

Jeg fik det af postbudet just som jeg gik ud -

DOKTOR   STOCKMANN
(rejser sig og går hen imod hende.)

Og så bringer du det først nu!

PETRA.

Jeg havde virkelig ikke tid til at løbe op igen.
Værs'god, her er det.

DOKTOR   STOCKMANN
(griber brevet).

Lad mig se; lad mig se, barn. (ser på udskriften.)
Jo, ganske rigtigt -!

FRU   STOCKMANN.

Er det <sp>det</sp>, du har ventet så på, Tomas?

DOKTOR   STOCKMANN.

Ja netop; nu må jeg straks ind -. Hvor skal
jeg finde et lys, Katrine? Er der nu ingen lampe i
mit værelse igen!

FRU   STOCKMANN.

Jo, lampen står og brænder på skrivebordet.

DOKTOR   STOCKMANN.

Godt, godt.   Undskyld et øjeblik -

(han går ind i værelset til højre.)

PETRA.

Hvad kan det være for noget, mor?

FRU   STOCKMANN.

Jeg véd ikke;  i de sidste dage har han spurgt
så tidt efter postbudet.

BILLING.

Formodentlig en udenbys patient -

PETRA.

Stakkers far;  han får snart altfor meget at
bestille.   (laver sit glas.)   Ah, det skal smage!

HOVSTAD.

Har De læst i aftenskolen idag også?

PETRA
(nipper til glasset).

To timer.

BILLING.

Og i formiddags fire timer i institutet -

PETRA
(sætter sig ved døren).

Fem timer.

FRU   STOCKMANN.

Og iaften har du stile at rette, ser jeg.

PETRA.

En hel bunke, ja.

HORSTER.

De   har   nok   også   fuldt   op   at   bestille,   lader
det til.

PETRA

Ja;   men   det   er   bra'.    En   blir   så   dejlig  træt
bagefter.

BILLING.

Synes De om det?

PETRA.

Ja, for så sover en så godt.

MORTEN.

Du må være svært syndig, du, Petra.

PETRA.

Syndig?

MORTEN.

Ja,   når   du   arbejder   så   meget.    Herr  Rørlund
siger, at arbejde er en straf for vore synder.

EJLIF
(blæser).

Pyh, hvor dum du er, at du tror på sligt noget.

FRU   STOCKMANN.

Nå, nå, Ejlif!

BILLING
(ler).

Nej,  det er udmærket.

HOVSTAD.

Vil  ikke  du  gerne  arbejde  så  meget,  Morten?

MORTEN.

Nej, det vil jeg ikke.

HOVSTAD.

Ja, men hvad vil du da bli' til i verden?

MORTEN.

Jeg vil helst bli' viking, jeg.

EJLIF.

Men så måtte du jo være hedning da.

MORTEN.

Ja, så kunde jeg jo bli' hedning da.

BILLING.

Det holder jeg med dig i, Morten! Jeg siger
akkurat det samme.

FRU   STOCKMANN
(gør tegn).

Nej visst gør De ikke, nej, herr Billing.

BILLING.

Jo, Gud døde mig -! Jeg <sp>er</sp> en hedning, og
det er jeg stolt af. Pas på, snart blir vi hedninger
allesammen.

MORTEN.

Og kan vi <sp>da</sp> få lov at gøre alt det vi vil?

BILLING.

Ja, ser du, Morten -

FRU   STOCKMANN.

Nu skal I gå ind med jer, gutter; I har visst
noget at læse over til imorgen.

EJLIF.

<sp>Jeg</sp> kunde da gerne få bli'  en stund -

FRU   STOCKMANN.

Ikke du heller; gå så begge to.

(Gutterne siger godnat og går ind i værelset til venstre.)

HOVSTAD.

Tror De virkelig, det kan skade gutterne at
høre på sligt?

FRU   STOCKMANN.

Ja,  jeg véd ikke;   men jeg synes ikke om det.

PETRA.

Ja, men, mor,  jeg tror det er rent galt af dig.

FRU   STOCKMANN.

Ja, det kan gerne være; men jeg synes ikke
om det; ikke her hjemme.

PETRA.

Der er så megen usandhed både i hjemmet og
i skolen. I hjemmet skal der ties, og i skolen må
vi stå og lyve for børnene.

HORSTER.

Må De lyve?

PETRA.

Ja, tror De ikke, vi må foredrage mangt og
meget, som vi ikke selv tror på?

BILLING.

Jo, det er nok altfor visst.

PETRA.

Havde jeg bare midler til det, så skulde jeg
selv oprette en skole, og der skulde det gå
anderledes til.
BILLING.

Å hvad, midler -

HORSTER.

Ja, tænker De på <sp>det</sp>, frøken Stockmann, så
skal De gerne få lokale hos mig. Salig fars gamle
store hus står jo næsten tomt; der er en svært stor
spisesal neden under -

PETRA
(ler).

Ja, ja, tak skal De ha'; men det blir der nok
ikke noget af.

HOVSTAD.

Å nej, frøken Petra går nok heller over til
bladskriverne, tænker jeg. Det er sandt, har De fåt tid
til at se lidt på den engelske fortælling, som De
lovte at oversætte for os?

PETRA.

Nej, ikke endnu; men De skal nok få den i
rette tid.

(DOKTOR STOCKMANN kommer fra sit værelse med det åbne brev i hånden.)

DOKTOR   STOCKMANN
(svinger brevet).

Jo, nu kan I tro, her skal spørges nyt i byen!

BILLING.

Nyt?

FRU   STOCKMANN.

Hvad er det for noget nyt?

DOKTOR   STOCKMANN.

En stor opdagelse, Katrine!

HOVSTAD.

Så?

FRU   STOCKMANN.

Som du har gjort?

DOKTOR   STOCKMANN.

Ja netop jeg. (går frem og tilbage.) Lad dem nu
komme, som de plejer, og sige, at det er griller og
gal mands påfund. Men de vogter sig nok! Haha,
de vogter sig, tænker jeg!

PETRA.

Men, far, så sig da, hvad det er.

DOKTOR   STOCKMANN.

Ja, ja, giv mig bare tid, så skal I få vide det
altsammen. Tænk, om jeg nu havde havt Peter her!
Ja, der ser man, hvorledes vi mennesker kan gå
omkring og dømme som de blindeste muldvarper -

HOVSTAD.

Hvad mener De med det, herr doktor?

DOKTOR   STOCKMANN
(standser ved bordet).

Er det ikke den almindelige mening, at vor by
er et sundt sted?

HOVSTAD.

Jo, det forstår sig da vel.

DOKTOR   STOCKMANN.

Et ganske overordentlig sundt sted endogså, -
et sted, som fortjener at anbefales på det varmeste
både for syge og for friske medmennesker -

FRU STOCKMANN.

Ja men, kære Tomas -

DOKTOR STOCKMANN.

Og anbefalet det og lovprist det har vi da også.
Jeg har skrevet og skrevet både i "Folkebudet" og
i flyveskrifter -

HOVSTAD.

Nu ja, og så?

DOKTOR STOCKMANN.

Denne badeanstalt, som kaldes for byens
pulsåre, og byens livsnerve og - og fanden véd, hvad
det er for noget altsammen -

BILLING.

"Byens bankende hjerte" har jeg engang i en
festlig stund tilladt mig at -

DOKTOR STOCKMANN.

Å ja, det også. Men véd De så, hvad det i
virkeligheden er, dette store, prægtige, lovpriste
badeanlæg, som har kostet så mange penge, - véd De,
hvad det er?

HOVSTAD.

Nej, hvad er det da for noget?

FRU STOCKMANN.

Ja, hvad er det da?

DOKTOR STOCKMANN.

Hele badet er en pesthule.

PETRA.

Badet, far!

FRU STOCKMANN
(på samme tid).

Vort bad!

HOVSTAD
(ligeså).

Men, herr doktor -                   

BILLING.

Aldeles utroligt!

DOKTOR   STOCKMANN.

Hele badeanstalten er en kalket forgiftig grav,
siger jeg. Sundhedsfarlig i allerhøjeste grad! Alle
disse uhumskhederne oppe i Mølledalen, - alt dette
her, som lugter så fælt, - det inficerer vandet i
spisningsrørene til brøndhuset; og dette samme fordømte
giftige smuds siver også ud i stranden -

HORSTER.

Der, hvor sjøbadene ligger?

DOKTOR   STOCKMANN.

Netop der.

HOVSTAD.

Hvoraf véd De nu alt dette så visst, herr
doktor?

DOKTOR STOCKMANN.

Jeg har undersøgt forholdene så
samvittighedsfuldt, som tænkes kan. Å, jeg gik længe og havde
en mistanke om noget sligt. Ifjor indtraf her en del
påfaldende sygdomstilfælder blandt badegæsterne, -
både tyføse og gastriske tilfælder -

FRU   STOCKMANN.

Ja,  det gjorde der jo også.

DOKTOR   STOCKMANN.

Dengang trode vi, at de fremmede havde ført
smitten med sig; men siden, - ivinter, - kom jeg
på   andre   tanker;   og   så   gav jeg  mig til at
undersøge vandet,  så godt det lod sig gøre.

FRU   STOCKMANN.

Det er altså  <sp>det</sp>,   du  har  havt så travlt med!

DOKTOR   STOCKMANN.

Ja, du kan nok sige jeg har havt travlt, Katrine.
Men her mangled jeg jo de fornødne videnskabelige
hjælpemidler; og så sendte jeg prøver både af
drikkevandet og af sjøvandet ind til universitetet for at få
en exakt analyse af en kemiker.

HOVSTAD.

Og den har De nu fåt?

DOKTOR   STOCKMANN
(viser brevet).

Her har jeg den! Der er påvist tilstedeværelsen
af forrådnede organiske stoffer i vandet, - infusorier
i mængdevis. Det er absolut skadeligt for sundheden,
enten det nu bruges indvortes eller udvortes.

FRU   STOCKMANN.

Det var da en Guds lykke, at du kom efter
det itide.

DOKTOR   STOCKMANN.

Ja,  det må du nok sige.

HOVSTAD.

Og hvad agter De nu at gøre, herr doktor?

DOKTOR   STOCKMANN.

Naturligvis se at få rettet på sagen.

HOVSTAD.

Lar det sig altså gøre?

DOKTOR   STOCKMANN.

Det må la' sig gøre. Ellers er hele badeanstalten
ubrugelig, - ødelagt. Men det har ingen nød. Jeg
er ganske på det rene med, hvad der må foretages.

FRU   STOCKMANN.

Men, snille Tomas, at du har holdt alt dette
her så hemmeligt.

DOKTOR   STOCKMANN.

Jo, jeg skulde kanske rendt ud i byen og snakket
om det, før jeg havde fuld visshed? Nej tak; så
gal er jeg ikke.

PETRA.

Nå,  men til os her hjemme -

DOKTOR   STOCKMANN.

Ikke til nogen levende sjæl. Men imorgen kan
du løbe indom til "grævlingen" -

FRU   STOCKMANN.

Nej men, Tomas -!

DOKTOR   STOCKMANN.

Nå, nå, til bedstefar da. Jo, nu skal han få
noget at forundre sig over, den gamle; han tror jo,
jeg er forrykt i hodet; å ja, der er nok flere, som
tror det samme, har jeg mærket. Men nu skal de
godtfolk få se - ; nu skal de bare få se -! (går
omkring og gnider hænderne.) Her blir et sligt opstyr i byen,
Katrine! Du kan aldrig tænke dig det. Hele
vandledningen må lægges om.

HOVSTAD
(rejser sig).

Hele vandledningen -?

DOKTOR   STOCKMANN.

Ja, det forstår sig. Indtaget ligger for lavt; det
må flyttes til et sted meget højere oppe.

PETRA.

Så fik du altså dog ret alligevel.

DOKTOR   STOCKMANN.

Ja, kan du huske det, Petra? jeg skrev imod
dem, da de skulde til at bygge. Men dengang var
der ingen, som vilde høre på mig. Nå, I kan tro,
jeg gir dem det glatte lag; - ja, for jeg har
naturligvis skrevet en fremstilling til badebestyrelsen; den
har ligget færdig en hel uge; jeg har bare gåt og
ventet på dette her. (viser brevet.) Men nu skal den
afsted straks på timen. (går ind i sit værelse og kommer
tilbage med en pakke papirer.) Se her! Hele fire tætskrevne
ark! Og brevet skal lægges ved. En avis, Katrine!
Skaf mig noget til omslag. Godt; se så; giv det
til - til -; (stamper.) hvad fanden er det nu hun
heder? Nå, giv det til pigen da; sig, hun skal
straks bringe det ned til byfogden.

(FRU STOCKMANN går med pakken ud gennem spisestuen.)

PETRA.

Hvad tror du onkel Peter vil sige, far?

DOKTOR   STOCKMANN.

Hvad skulde han vel sige? Han må da vel
sagtens bli' glad ved, at en så vigtig sandhed
kommer for dagen, véd jeg.

HOVSTAD.

Må jeg få lov til at bringe en liden notits om
Deres opdagelse i "Folkebudet"?

DOKTOR   STOCKMANN.

Ja, det skal De rigtig ha' tak for.

HOVSTAD.

Det er jo ønskeligt, at almenheden får vide
besked jo før jo heller.

DOKTOR   STOCKMANN.

Ja visst er det så.

FRU   STOCKMANN
(kommer tilbage)

Nu gik hun med det.

BILLING.

De blir, Gud døde mig, byens første mand, herr
doktor!

DOKTOR   STOCKMANN
(går fornøjet omkring).

Å hvad; igrunden har jeg jo ikke gjort andet
end min pligt. Jeg har været en heldig skattegraver;
det er det hele; men alligevel -

BILLING.

Hovstad, synes ikke De, at byen burde bringe
doktor Stockmann et fanetog?

HOVSTAD.

Det vil jeg ialfald ta' ordet for.

BILLING.

Og jeg skal snakke med Aslaksen om det.

DOKTOR   STOCKMANN.

Nej, kære venner, lad slig gøgl fare; jeg vil
ikke vide af nogen slags tilstelninger. Og hvis
badebestyrelsen skulde falde på at bevilge mig
gagetillæg, så tar jeg ikke imod det. Katrine, det siger
jeg dig, - jeg tar det ikke.

FRU   STOCKMANN.

Det gør du ret i, Tomas.

PETRA
(løfter sit glas).

Skål, far!

HOVSTAD   og   BILLING.

Skål, skål, herr doktor.

HORSTER
(klinker med doktoren).

Gid De må få bare glæde af dette her.

DOKTOR   STOCKMANN.

Tak, tak, mine kære venner! Jeg er så
hjertelig glad -; å, det er dog velsignet at vide med sig
selv, at en har gjort sig fortjent af sin fødeby og
af sine medborgere. Hurra, Katrine!

(Han griber  hende  med  begge  hænder om  halsen og snurrer sig rundt
med   hende.     FRU  STOCKMANN   skriger  og  stritter  imod.     Latter,
håndklap   og  hurraråb   for   doktoren.    Gutterne  stikker  hodet  ind   gennem
dørene.)

ANDEN AKT.

(Doktorens  dagligstue.    Døren  til spiseværelset er lukket.    Formiddag.)

FRU   STOCKMANN
(med   et  forseglet brev  i hånden kommer fra spiseværelset, går hen til
den forreste dør til højre og kiger ind).

Er du hjemme, Tomas?

DOKTOR   STOCKMANN
(indenfor).

Ja, jeg kom nu netop.  (kommer ind.) Er der noget?

FRU   STOCKMANN.

Brev fra din bror.

(rækker ham det.)

DOKTOR   STOCKMANN.

Aha,   lad   os   se.    (åbner omslaget og læser:)    "Det  
oversendte manuskript remitteres herved -" (læser mumlende
videre.)     Hm  -

FRU   STOCKMANN.

Hvad siger han så?

DOKTOR   STOCKMANN
(stikker papirerne i lommen).

Nej, han skriver bare, at han vil selv komme
herop henimod middag.

FRU   STOCKMANN.

Så må du endelig huske på at holde dig hjemme.

DOKTOR   STOCKMANN.

Ja, det kan jeg godt; for jeg er færdig med
mine formiddagsbesøg.

FRU   STOCKMANN.

Jeg er svært nysgærrig efter at vide, hvorledes
han tar det.

DOKTOR   STOCKMANN.

Du skal se, han vil ikke synes rigtig om, at
det er mig og ikke ham selv, som har gjort den
opdagelse.

FRU   STOCKMANN.

Ja, er ikke du også bange for det?

DOKTOR   STOCKMANN.

Nå, igrunden blir han jo glad, kan du skønne.
Men alligevel -; Peter er så forbandet ængstelig
for, at andre folk, end han, skal udrette noget til
byens bedste.

FRU   STOCKMANN.

Men, véd du hvad, Tomas, - så skulde du
være snil og dele æren med ham. Kunde det ikke
hede sig, at det er ham, som har sat dig på spor -?

DOKTOR   STOCKMANN.

Jo, det kan det gerne for mig. Når jeg bare
får rettet på sagen, så -

GAMLE   MORTEN   KIIL
(stikker hodet ind gennem forstuedøren, ser sig forskende om, ler indvendig og spørger polidsk).

Er det - er det sandt?

FRU   STOCKMANN
(imod ham).

Far, - er det dig!

DOKTOR   STOCKMANN.

Nej se,  svigerfar; godmorgen   godmorgen!

FRU   STOCKMANN.

Å,  men så kom da ind.

MORTEN   KIIL.

Ja,   hvis   det  er  sandt;   for ellers går jeg igen.

DOKTOR   STOCKMANN.

Hvad for noget er sandt?

MORTEN   KIIL.

Denne galskaben med vandværket. Er det
sandt, det?

DOKTOR   STOCKMANN.

Ja visst er det sandt. Men hvorledes har <sp>De</sp>
fåt vide <sp>det</sp>?

MORTEN   KIIL
(kommer ind).

Petra fløj indom, da hun gik til skolen -

DOKTOR   STOCKMANN.

Nej, gjorde hun det?

MORTEN   KIIL.

Jaha; og så fortæller hun -. Jeg tænkte hun
bare vilde holde mig for nar; men det ligner ikke
Petra heller.

DOKTOR STOCKMANN.

Nej, hvor kunde De tænke sligt!

MORTEN    KIIL.

Å, en skal aldrig lide på nogen; en kan bli'
gjort til nar, før en véd af det. Men så er det altså
sandt alligevel?

DOKTOR   STOCKMANN.

Ja tilforladelig er det så. Sæt Dem nu bare,
svigerfar. (nøder ham ned på sofaen.) Og er det ikke en
sand lykke for byen - ?

MORTEN   KIIL
(kæmper med latteren).

Lykke for byen?

DOKTOR   STOCKMANN.

Ja, at jeg gjorde den opdagelse så betimelig -

MORTEN   KIIL
(som før).

Jo, jo, jo! - Men aldrig havde jeg da tænkt,
at De vilde drive abespil med Deres egen
kødelige bror.

DOKTOR   STOCKMANN.

Abespil!

FRU   STOCKMANN.

Nej men, kære far -

MORTEN   KIIL
(hviler   hænderne   og hagen   på   stokkeknappen   og   blinker   polidsk   til
doktoren).

Hvorledes var det nu? Var det ikke så, at der
var kommet nogen dyr ind i vandrørene?

DOKTOR   STOCKMANN.

Å ja, infusionsdyr.

MORTEN    KIIL.

Og der skulde jo være kommet mange slige dyr
derind,  sa' Petra.   En rent ustyrtelig mængde.

DOKTOR   STOCKMANN.

Ja  vel;   de  kan være  der i hundrede-tusendvis.

MORTEN   KIIL.

Men  der er ingen, som kan se dem, - var det
ikke så?

DOKTOR   STOCKMANN.

Jo;  se dem kan man ikke.

MORTEN   KIIL
(med stille klukkende latter).

Dette  her   er,   fan' flytte  mig,   det   bedste,  jeg
har hørt af Dem endnu.

DOKTOR   STOCKMANN.

Hvorledes, mener De?

MORTEN   KIIL.

Men aldrig i verden får De bildt byfogden sligt
noget ind.

DOKTOR STOCKMANN.

Nå,  det skal vi nok få se.

MORTEN   KIIL.

Tror De, han kunde være så gal?

DOKTOR   STOCKMANN.

Jeg håber hele byen vil  være så gal.

MORTEN   KIIL.

Hele byen! Ja, det kan s'gu gerne være,
det. Men det er tilpas for dem; det har de godt
af. De skulde nu være så meget klogere end vi
gamle. De hundsvoterte mig ud af formandskabet.
Ja, jeg siger så; for de voterte mig ud som en hund,
gjorde de. Men nu får de det igen. Driv bare
abespil med dem, Stockmann.

DOKTOR   STOCKMANN.

Ja men,  svigerfar -

MORTEN   KIIL.

Bare abespil, siger jeg. (rejser sig.) Kan De få
det til det, at byfogden og hans venner render med
næsen i en klud, så gir jeg straks på timen
hundrede kroner til de fattige.

DOKTOR   STOCKMANN.

Se, det var jo snildt af Dem.

MORTEN   KIIL.

Ja, jeg har jo ikke stort at rutte med, kan De
vide; men får De det til det, så skal jeg betænke
de fattige med halvhundrede kroner til juleaften.

(REDAKTØR HOVSTAD kommer fra forstuen.)

HOVSTAD.

Godmorgen!   (standser.)   Å undskyld -

DOKTOR   STOCKMANN.

Nej kom De;  kom De.

MORTEN    KIIL
(klukker igen).

Han!   Er han også med på det?

HOVSTAD.

Hvad mener De?

DOKTOR   STOCKMANN.

Ja visst er han med.

MORTEN   KIIL.

Kunde jeg ikke næsten tænke det! Det skal
stå i aviserne. Jo, De er rigtignok den rette,
Stockmann. Men læg nu bare over; nu vil jeg gå.

DOKTOR   STOCKMANN.

Å nej,  bliv nu lidt,  svigerfar.

MORTEN   KIIL.

Nej, nu vil jeg gå. Og find så på alt det
abespil, De kan; De skal fan' ikke ha' gjort det for
ingenting.

(Han går; FRU STOCKMANN følger ud med ham.)

DOKTOR   STOCKMANN
(ler).

Tænk Dem bare, De, - den gamle tror ikke et
ord af dette her med vandværket.

HOVSTAD.

Nå, var det <sp>den</sp> sagen -?

DOKTOR   STOCKMANN.

Ja, det var den, vi talte om. Og det er kanske
for det samme, De kommer også?

HOVSTAD.

Ja det er det. Har De tid en liden stund, herr
doktor?

DOKTOR   STOCKMANN.

Så længe De vil, kære.

HOVSTAD.

Har De hørt noget fra byfogden?

DOKTOR   STOCKMANN.

Endnu ikke.   Han kommer herhen siden.

HOVSTAD.

Jeg har tænkt en del på sagen siden igårkveld.

DOKTOR   STOCKMANN.

Nå ja?

HOVSTAD.

For Dem, som er læge, og som er en
videnskabsmand, står dette tilfælde med vandværket som
noget for sig. Jeg mener, det falder ikke Dem ind,
at dette hænger ihob med mange andre ting.

DOKTOR   STOCKMANN.

Ja, hvorledes -? Lad os sætte os, kære. -
Nej, der i sofaen.

(HOVSTAD sætter sig i sofaen, doktoren i en lænestol på den anden side
af bordet.)

DOKTOR   STOCKMANN.

Nå?   De mener altså -?

HOVSTAD.

De sagde igår, at det fordærvede vand kom af
urenligheder i jordbunden.

DOKTOR   STOCKMANN.

Ja, det kommer ganske utvilsomt fra denne
forgiftige sump oppe i Mølledalen.

HOVSTAD.

Undskyld, herr doktor, men jeg tror, det
kommer fra en ganske anden sump.
DOKTOR   STOCKMANN.

Hvad skulde det være for en sump?

HOVSTAD.

Den sump, som hele vort kommunale liv står
og rådner i.

DOKTOR   STOCKMANN.

Nej men for pokker, herr Hovstad, hvad er nu
det for snak?

HOVSTAD.

Alle byens sager er lidt efter lidt kommet i
hænderne på en flok embedsmænd -

DOKTOR   STOCKMANN.

Nå,  embedsmænd er de da ikke allesammen.

HOVSTAD.

Nej, men de, som ikke er embedsmænd, de er
ialfald embedsmændenes venner og tilhængere; det
er alle de rige, alle dem med de gamle ansete navne
i byen; dem er det, som styrer og råder over os.

DOKTOR   STOCKMANN.

Ja, men de folk har da virkelig både dygtighed
og indsigt.

HOVSTAD.

Viste de dygtighed og indsigt, da de lagde
vandledningen der, hvor den nu ligger?

DOKTOR   STOCKMANN.

Nej, <sp>det</sp> var naturligvis en stor dumhed af dem.
Men det blir der jo nu rettet på.

HOVSTAD.

Tror De,  det vil gå så glat?

DOKTOR   STOCKMANN.

Glat eller ikke glat, - gå skal det ialfald.

HOVSTAD.

Ja, dersom pressen får gribe ind.

DOKTOR STOCKMANN.

Blir aldrig nødvendigt, kære. Jeg er viss på,
at min bror -

HOVSTAD.

Undskyld mig, herr doktor, men jeg vil sige
Dem, at jeg agter at la' sagen under behandling.

DOKTOR   STOCKMANN.

I avisen?

HOVSTAD.

Ja. Da jeg overtog "Folkebudet", var det min
tanke, at jeg skulde få sprængt denne ring af gamle
envise stivstikkere, som sad inde med al magten.

DOKTOR   STOCKMANN.

Men De har jo selv fortalt mig, hvad ende det
tog; De havde jo nær ødelagt bladet på det.

HOVSTAD.

Ja, dengang måtte vi stikke piben i sæk, det
er ganske sandt. For der var fare for, at
badeanstalten ikke skulde komme istand, hvis de mænd
faldt. Men nu står den der, og nu kan de høje
herrerne undværes.

DOKTOR   STOCKMANN.

Undværes, ja; men vi skylder dem dog stor tak.

HOVSTAD.

Det skal også bli' erkendt, i al pyntelighed.
Men en bladskriver af min folkelige retning kan
ikke la' en slig lejlighed, som denne her, gå fra sig.
Der må rygges ved den fabelen om de styrendes
ufejlbarhed. Sligt noget må ryddes ud ligesom al
anden slags overtro.

DOKTOR   STOCKMANN.

Det er jeg enig med Dem i af hele mit hjerte,
herr Hovstad; er det en overtro, så væk med det!

HOVSTAD.

Byfogden vilde jeg nu så nødig røre ved, siden
han er Deres bror. Men De synes da visst som jeg,
at sandheden går foran alle andre hensyn.

DOKTOR   STOCKMANN.

Det   forstår   sig jo   af sig   selv.  -  (udbrydende.)   Ja
men -!    Ja men -!

HOVSTAD.

De skal ikke tro ilde om mig. Jeg er hverken
mere egennyttig eller mere magtbegærlig end de
fleste mennesker.

DOKTOR STOCKMANN.

Men kære, - hvem falder også på det?

HOVSTAD.

Jeg er kommen af ringe folk, som De véd; og
jeg har havt anledning nok til at se, hvad som mest
trænges til i de lavere samfundslag. Og det er, at
få være med på at styre de almene anliggender, herr
doktor. <sp>Det</sp> er det, som udvikler evnerne og
kundskaben og selvfølelsen -

DOKTOR STOCKMANN.

Det kan jeg så overmåde godt forstå -

HOVSTAD.

Ja, - og så synes jeg, en journalist tar et tungt
ansvar på sig, om han forsømmer en gunstig
lejlighed til frigørelse for de mange, for de små, for de
undertrykte. Jeg véd nok, - i de stores lejr vil de
kalde det for opvigleri og sligt noget; men det får
de gøre som de lyster. Når jeg bare har min
samvittighed fri, så -

DOKTOR   STOCKMANN.

Just det, ja! Just det, kære herr Hovstad. Men
alligevel - for fanden -! (det banker.) Kom ind!

(BOGTRYKKER ASLAKSEN i forstuedøren.   Han er tarveligt men anstændigt
klædt, i sort, med et hvidt, noget krøllet halstørklæde, handsker og
floshat i hånden.)

ASLAKSEN
(bukker).

Om forladelse, herr doktor, at jeg er så dristig -

DOKTOR   STOCKMANN
(rejser sig).

Se,   se, - der  har  vi jo  bogtrykker Aslaksen!

ASLAKSEN.

Ja såmænd, herr doktor.

HOVSTAD
(står op).

Er det mig, De vil ha' fat på, Aslaksen?

ASLAKSEN.

Nej, det er ikke det; jeg vidste ikke vi skulde
træffes her. Nej, det var nok doktoren selv -

DOKTOR   STOCKMANN.

Nå, hvad står til tjeneste?

ASLAKSEN.

Er det sandt, som jeg hørte af herr Billing, at
doktoren tænker på at skaffe os et bedre vandværk?

DOKTOR   STOCKMANN.

Ja, til badeanstalten.

ASLAKSEN.

Ja vel; det skønner jeg nok. Nå, så kommer
jeg for at sige, at den sagen vil jeg støtte af alle
mine kræfter.

HOVSTAD
(til doktoren).

Ser De!

DOKTOR   STOCKMANN.

Det  skal  De  ha'   så  hjertelig  tak  for;   men -

ASLAKSEN.

For det kunde kanske nok trænges at ha' os
småborgere i ryggen. Vi danner nu ligesom en
kompakt majoritet her i byen, - når vi rigtig <sp>vil</sp> da.
Og det er altid bra', at ha' majoriteten med sig,
herr doktor.

DOKTOR   STOCKMANN.

Det er unægtelig sandt; men jeg kan bare ikke
begribe, at nogen særlige anstalter skulde være
nødvendige her. Jeg synes da, at en så grej og
ligefrem sag -

ASLAKSEN.

Å jo, det kunde nok være bra' alligevel; for jeg
kender de lokale myndighederne så godt; magthaverne
går ikke gerne godvilligt ind på forslag, som
kommer fra andre folk. Og derfor mener jeg, det kunde
ikke være afvejen, om vi demonstrerte lidt.

HOVSTAD.

Netop det, ja.

DOKTOR   STOCKMANN.

Demonstrerte, siger De? Ja, hvorledes vilde De
da egentlig demonstrere?

ASLAKSEN.

Naturligvis med stort mådehold, herr doktor;
jeg beflitter mig altid på mådehold; for mådehold,
det er en statsborgers første dyd, - efter <sp>min</sp>
mening da.

DOKTOR   STOCKMANN.

Det er De jo også kendt for, herr Aslaksen.

ASLAKSEN.

Ja, jeg tror nok jeg tør sige det. Og denne
sagen med vandværket, den er så svært vigtig for
os småborgere. Badet tegner jo til at bli' ligesom
en liden guldgrube for byen. Det er badet, vi skal
leve af allesammen, og mest da vi husejere. Derfor
vil vi jo gerne støtte anstalten alt det vi kan. Og
da jeg nu er formand i husejerforeningen -

DOKTOR   STOCKMANN.

Ja -?

ASLAKSEN.

- og da jeg desforuden er agent for
mådeholdsselskabet, - ja, doktoren véd vel, at jeg virker for
mådeholdssagen?

DOKTOR   STOCKMANN.

Ja,  det forstår sig.

ASLAKSEN.

Nå, - så er det jo begribeligt, at jeg kommer
sammen med en hel del mennesker. Og da jeg er
kendt for at være en sindig og lovlydig statsborger,
som doktoren selv sa', så har jeg jo en viss
indflydelse i byen, - en liden slags magtstilling, - om
jeg selv skal sige det.

DOKTOR STOCKMANN.

Det véd jeg meget godt, herr Aslaksen.

ASLAKSEN.

Ja se - derfor vilde det være en smal sag for
mig at få en adresse istand, om det skulde knibe.

DOKTOR   STOCKMANN.

En adresse, siger De?

ASLAKSEN.

Ja, en slags takadresse fra byens borgere for
at De har båret denne samfundsvigtige sag frem.
Det siger sig selv, at den måtte være affattet med
sømmeligt mådehold, så den ikke støder
myndighederne og dem, som har magten forresten. Og
passer vi bare nøje på <sp>det</sp>, så kan da vel ingen
ta' os det ilde op, véd jeg?

HOVSTAD.

Nå, selv om de ikke likte det så svært godt,
så -

ASLAKSEN.

Nej, nej, nej; ikke nogen nærgåenhed imod
øvrigheden, herr Hovstad. Ikke nogen opposition
imod folk, som står os så tæt indpå livet. Det har
jeg fåt nok af i mine dage; og det kommer der
aldrig noget godt ud af heller. Men en statsborgers
sindige og frimodige ytringer må ikke være nogen
mand forment.


DOKTOR   STOCKMANN
(ryster hans hånd).

Jeg kan ikke sige Dem, kære herr Aslaksen,
hvor inderligt det glæder mig at finde al denne
tilslutning blandt mine medborgere. Jeg er så glad, -
så glad! Hør; skal det ikke være et lidet glas
sherry? Hvad!

ASLAKSEN.

Nej mange tak; jeg nyder aldrig den slags
spirituosa.

DOKTOR   STOCKMANN.

Nå, men et glas øl da; hvad siger De til det?

ASLAKSEN.

Tak, ikke det heller, herr doktor; jeg nyder
ingenting så tidligt på dagen. Men nu vil jeg gå
ud i byen og snakke med en del af husejerne og
forberede stemningen.

DOKTOR   STOCKMANN.

Ja, det er så overmåde snildt af Dem, herr
Aslaksen; men jeg kan umulig få i mit hode, at
alle disse anstalter skulde bli' nødvendige; jeg synes
sagen må kunne gå ganske af sig selv.

ASLAKSEN.

Autoriteterne arbejder noget tungvindt, herr
doktor. Ja, gudbevar's, jeg siger ikke det for at
laste dem -

HOVSTAD.

Imorgen skal vi køre dem ivej i bladet, Aslaksen.

ASLAKSEN.

Men bare ikke voldsomt, herr Hovstad. Far
frem med mådehold, ellers får De dem ikke af
flækken; De kan lide på mit råd; for jeg har sanket
erfaringer i livets skole. - Nu ja, så vil jeg sige
doktoren farvel. De véd nu, at vi småborgere
ialfald står bag Dem som en mur. De har den
kompakte majoritet på Deres side, herr doktor.

DOKTOR STOCKMANN.

Tak for det, min kære herr Aslaksen. (rækker ham
hånden.) Farvel, farvel!

ASLAKSEN.

Går De med indom på trykkeriet, herr Hovstad?

HOVSTAD.

Jeg kommer bagefter; jeg har endnu lidt at
afgøre.

ASLAKSEN.

Godt, godt.

(Han hilser og går; DOKTOR STOCKMANN følger ham ud i forstuen.)

HOVSTAD
(idet doktoren kommer ind igen).

Nå, hvad siger De så, herr doktor? Synes De
ikke, det er på tiden, at her luftes ud og rystes op
i al denne slaphed og halvhed og fejghed?

DOKTOR   STOCKMANN.

Sigter De til bogtrykker Aslaksen?

HOVSTAD.

Ja, jeg gør. Han er en af dem, som står i
sumpen - så bra' en mand han end kan være
forresten. Og slig er de fleste her hos os; de går og
vipper og svingler til begge siderne; af bare hensyn
og betænkeligheder tør de aldrig ta' fuldt skridt.

DOKTOR   STOCKMANN.

Ja, men Aslaksen var da så inderlig velsindet,
synes jeg.

HOVSTAD.

Der er en ting, som jeg sætter højere; og det
er at stå som en tryg, selvsikker mand.

DOKTOR   STOCKMANN.

Det gir jeg Dem så fuldstændig ret i.

HOVSTAD.

Derfor er det jeg nu vil gribe lejligheden og
prøve, om jeg ikke skulde kunne få de velsindede
til at mande sig op engang. Autoritetsdyrkelsen må
udryddes her i byen. Dette uforsvarlig store
fejlgreb med vandværket må gøres indlysende for alle
stemmeberettigede borgere.

DOKTOR   STOCKMANN.

Godt; når De mener, det er til almenhedens
bedste, så lad så ske; men ikke førend jeg har talt
med min bror.

HOVSTAD.

Jeg skriver ialfald en redaktionsartikkel færdig
imens. Og hvis byfogden så ikke vil fremme sagen -

DOKTOR   STOCKMANN.

Å, men hvor kan De tænke Dem sligt?

HOVSTAD.

Det kunde nok tænkes.    Og <sp>da</sp> -?

DOKTOR   STOCKMANN.

Ja, da lover jeg Dem -; hør, - da kan De
trykke min afhandling, - ta' den ind hel og holden.

HOVSTAD.

Må jeg det?   Er det et ord?

DOKTOR   STOCKMANN
(rækker ham manuskriptet).

Her har De den; ta' den med Dem; det kan
jo ikke skade, at De læser den igennem: og så gir
De mig den igen siden.

HOVSTAD.

Godt, godt; det skal jeg nok gøre. Og så
farvel, herr doktor.

DOKTOR   STOCKMANN.

Farvel, farvel. Ja, for De skal se, det går så
glat, herr Hovstad, - så glat!

HOVSTAD.

Hm, - vi får se.

(han hilser og går ud gennem forstuen.)

DOKTOR   STOCKMANN
(går hen og ser ind i spisestuen).

Katrine -!    Nå,   er  du  kommen  hjem,   Petra?

PETRA
(kommer ind).

Ja, nu kom jeg netop fra skolen.

FRU   STOCKMANN
(kommer).

Har han ikke været her endnu?

DOKTOR   STOCKMANN.

Peter? Nej. Men jeg har snakket en hel del
med Hovstad. Han er ganske betaget af den
opdagelse, jeg har gjort. Ja, for den har en langt
større rækkevidde, end jeg tænkte i førstningen, ser
du. Og så har han stillet sit blad til min rådighed,
hvis det skulde behøves.

FRU   STOCKMANN.

Men tror du da det behøves?

DOKTOR   STOCKMANN.

Å sletikke. Men det er ialfald en stolt
bevidsthed, at man har den frisindede, uafhængige presse
på sin side. Ja, og tænk - så har jeg havt besøg
af formanden i husejerforeningen.

FRU   STOCKMANN.

Så?   Og hvad vilde han?

DOKTOR   STOCKMANN.

Også støtte mig. De vil støtte mig allesammen,
ifald det skulde knibe. Katrine, - véd du, hvad jeg
har for noget bag mig?

FRU   STOCKMANN.

Bag dig? Nej; hvad har du for noget bag
dig da?

DOKTOR   STOCKMANN.

Den kompakte majoritet.

FRU   STOCKMANN.

Ja så.   Er det godt for dig, det, Tomas?

DOKTOR   STOCKMANN.

Ja, det skulde jeg mene, det er godt! (gnider
hænderne og går op og ned.) Ja, Herregud, hvor fornøjeligt
det er at stå således i broderlig forening sammen
med sine medborgere!

PETRA.

Og så at udrette så meget godt og nyttigt, far!

DOKTOR   STOCKMANN.

Ja, og det ovenikøbet for ens egen fødeby, du!
FRU   STOCKMANN.

Nu ringte det.

DOKTOR   STOCKMANN.

Så har vi ham visst. - - (det banker.) Vær
så god!

BYFOGD   STOCKMANN
(kommer fra forstuen).

Godmorgen.

DOKTOR   STOCKMANN.

Velkommen, Peter!

FRU   STOCKMANN.

Godmorgen, svoger.   Hvorledes står det til?

BYFOGDEN.

Jo tak; så-så. (til doktoren.) Jeg modtog igår efter
kontortid en afhandling fra dig betræffende
vandforholdene ved badeanstalten.

DOKTOR   STOCKMANN.

Ja.   Har du læst den?

BYFOGDEN.

Jo, jeg har.

DOKTOR   STOCKMANN.

Og hvad siger du så til den sag?

BYFOGDEN
(med et sideblik).

Hm -

FRU   STOCKMANN.

Kom, Petra.

(hun og PETRA går ind i værelset til venstre.)

BYFOGDEN
(efter et ophold).

Har det været nødvendigt at drive alle disse
undersøgelser bag min ryg?

DOKTOR   STOCKMANN.

Ja, så længe jeg ikke havde absolut visshed,
så -

BYFOGDEN.

Og den, mener du altså,  du nu har?

DOKTOR   STOCKMANN.

Ja,   det  har  du   da vel selv overbevist dig om.

BYFOGDEN.

Er det din hensigt at fremlægge dette aktstykke
for badebestyrelsen som et slags officielt dokument?

DOKTOR   STOCKMANN.

Ja vel. Noget må der jo gøres ved sagen; og
det fort.

BYFOGDEN.

Du bruger, som sædvanligt, stærke talemåder i
din afhandling. Du siger blandt andet, at det, vi
byder vore badegæster, er en permanent forgiftelse.

DOKTOR   STOCKMANN.

Ja men, Peter, kan det da betegnes anderledes?
Tænk dig bare, - forgiftet vand både til indvortes
og udvortes! Og det til stakkers sygelige mennesker,
som tyr til os i god tro, og som betaler os i dyre
domme for at få sin sundhed igen!

BYFOGDEN.

Og så kommer du i din deduktion til det
resultat, at vi må bygge en kloak, som kan optage de
postulerede uhumskheder fra Mølledalen,  og at
vandledningen må lægges om.

DOKTOR STOCKMANN.

Ja, véd du da nogen anden udvej? Jeg véd
ingen.

BYFOGDEN.

Jeg gjorde mig i formiddag et ærend ind til
stadsingeniøren. Og så bragte jeg - sådan halvt i
spøg - disse foranstaltninger på bane som noget, vi
kanske burde tage under overvejelse engang i
fremtiden.

DOKTOR STOCKMANN.

Engang i fremtiden!

BYFOGDEN.

Han smilte af min formentlige extravagance -
naturligvis. Har du gjort dig den ulejlighed at tænke
på, hvad de foreslåede forandringer vilde komme til
at koste? Efter de oplysninger, jeg modtog, vilde
udgifterne rimeligvis løbe op i flere hundrede tusend
kroner.

DOKTOR   STOCKMANN.

Skulde det bli' så dyrt?

BYFOGDEN.

Ja. Og så kommer det værste. Arbejdet vilde
medtage et tidsrum af mindst to år.

DOKTOR   STOCKMANN.

To år,  siger du?   To hele år?

BYFOGDEN.

Mindst. Og hvad skal vi så gøre med badet
imens? Skal vi lukke det? Ja, det vilde vi bli'
nødt til. Eller tror du kanske nogen vilde søge hid
til os, når det rygte kom ud, at vandet skulde være
sundhedsfarligt?

DOKTOR   STOCKMANN.

Ja men, Peter,  det er det jo.

BYFOGDEN.

Og så alt dette nu, - netop nu, da anstalten
er i opkomst. Nabobyerne har også visse betingelser
for at kunne bli' søgte som badesteder. Tror du
ikke, at de straks vilde sætte sig i aktivitet for at
drage hele strømmen af fremmede til sig? Jo, ganske
upåtvilelig. Og så stod vi der; vi måtte rimeligvis
nedlægge hele den kostbare anstalt; og så havde du
ruineret din fødeby.

DOKTOR   STOCKMANN.

Jeg - ruineret -!

BYFOGDEN.

Det er blot og bart gennem badet, at byen har
nogen nævneværdig fremtid for sig. Det indser du
visst lige så godt som jeg.

DOKTOR   STOCKMANN.

Men hvad har du da tænkt, at der skulde gøres?

BYFOGDEN.

Jeg har ikke af din afhandling kunnet
overbevise mig om, at vandforholdene ved badet er så
betænkelige, som du fremstiller dem.

DOKTOR   STOCKMANN.

De er snarere værre, du! Eller de blir det
ialfald til sommeren, når varmen kommer i vejret.
BYFOGDEN.

Som sagt, jeg tror, du overdriver betydeligt.
En duelig læge må vide at træffe sine forholdsregler,
- han må forstå at forebygge skadelige indvirkninger
og at afhjælpe dem, hvis de aldeles øjensynligt skulde
gøre sig gældende.

DOKTOR   STOCKMANN.

Og så -?   Hvad videre -?

BYFOGDEN.

Den etablerede vandforsyning ved badet er nu
engang et faktum og må selvfølgelig behandles som
et sådant. Men rimeligvis vil direktionen i sin tid
ikke være utilbøjelig til at ta' under overvejelse,
hvorvidt det med overkommelige pekuniære offere
skulde være muligt at få indført visse forbedringer.

DOKTOR   STOCKMANN.

Og en sådan underfundighed, tror du, jeg
nogensinde går ind på!

BYFOGDEN.

Underfundighed?

DOKTOR    STOCKMANN.

Ja, det vilde være en underfundighed, - et
bedrageri, en løgn, en ligefrem forbrydelse imod
almenheden, imod hele samfundet!

BYFOGDEN.

Jeg har, som før bemærket, ikke kunnet tilegne
mig den overbevisning, at der er nogen egentlig
overhængende fare påfærde.

DOKTOR   STOCKMANN.

Jo, du har! Det er umuligt andet. Min
fremstilling er så slående sand og rigtig, det véd jeg!
Og du skønner det meget godt, Peter; men du vil
bare ikke være ved det. Det var dig, som fik drevet
igennem, at både badebygningerne og vandværket
blev lagt, hvor de nu ligger; og det er <sp>det</sp>, - det
er dette forbandede misgreb, som du ikke vil
indrømme. Pyt, - tror du ikke, jeg gennemskuer dig?

BYFOGDEN.

Og selv om så var? Dersom jeg måske med
en viss ængstelighed våger over min anseelse, så
sker det til gavn for byen. Uden moralsk autoritet
kan jeg ikke styre og lede sagerne således, som jeg
eragter det tjenligst for det heles vel. Derfor, - og
af diverse andre grunde, - er det mig
magtpåliggende, at din forestilling ikke indleveres til
badedirektionen. Den må holdes tilbage for almenvellets
skyld. Jeg skal så senere bringe sagen under
diskussion og vi skal gøre vort bedste i stilhed; men
der må ingenting, - ikke et eneste ord, komme til
offentlighedens kundskab i dette fatale anliggende.

DOKTOR   STOCKMANN.

Ja, det vil nu ikke kunne forhindres, min kære
Peter.

BYFOGDEN.

Det må og det skal forhindres.

DOKTOR   STOCKMANN.

Det går ikke, siger jeg; der er altfor mange,
som véd om det.

BYFOGDEN.

Véd om det! Hvem? Det er dog vel aldrig
disse herrer i "Folkebudet", som -?

DOKTOR   STOCKMANN.

A jo; de også. Den frisindede, uafhængige
presse vil nok sørge for, at I gør eders skyldighed.

BYFOGDEN
(efter et kort ophold).

Du er en overmåde ubesindig mand, Tomas.
Har du ikke betænkt, hvad følger dette kan drage
efter sig for dig selv?

DOKTOR   STOCKMANN.

Følger?   Følger for mig?

BYFOGDEN.

For dig og dine, ja.

DOKTOR   STOCKMANN.

Hvad fanden skal <sp>det</sp> sige?

BYFOGDEN.

Jeg tror, at jeg al min tid har vist mig som
en tjenstvillig og hjælpsom bror imod dig.

DOKTOR   STOCKMANN.

Ja, det har du; og det takker jeg dig for.

BYFOGDEN.

Forlanges ikke. Jeg har jo også for en del
været nødt til det - for min egen skyld. Det var
altid mit håb, at jeg skulde kunne holde dig
nogenlunde i ave, når jeg hjalp til at forbedre din
økonomiske stilling.

DOKTOR   STOCKMANN.

Hvad for noget? Det var altså bare for din
egen skyld -!


BYFOGDEN.

Tildels, siger jeg. Det er penibelt for en
embedsmand, når hans nærmeste pårørende går hen og
kompromitterer sig gang efter gang.

DOKTOR   STOCKMANN.

Og det synes du, at jeg gør?

BYFOGDEN.

Ja, desværre, det gør du, uden at du selv véd
af det. Du har et uroligt, stridbart, oprørsk sind.
Og så din ulyksalige hang til at skrive offentligt om
alle mulige og umulige sager. Aldrig så snart får
du et indfald, - straks skal du skrive en avisartikel
eller en hel brochure om det.

DOKTOR   STOCKMANN.

Ja, men er det da ikke en statsborgers pligt
at meddele sig til almenheden, når han har fanget
en ny tanke!

BYFOGDEN.

Å, almenheden behøver slet ingen nye tanker.
Almenheden er bedst tjent med de gamle, gode,
anerkendte tanker, den allerede har.

DOKTOR   STOCKMANN.

Og det siger du sådan ligefrem!

BYFOGDEN.

Ja, engang må jeg dog tale ligefrem med dig.
Hidtil har jeg søgt at undgå det, da jeg véd, hvor
irritabel du er; men nu må jeg sige dig sandheden,
Tomas. Du gør dig ingen forestilling om, hvormeget
du skader dig selv ved din fremfusenhed. Du
beklager dig over autoriteterne, ja over selve
regeringen, - river ned på den sågar, - påstår, at du er
bleven   tilsidesat,  forfulgt.     Men  kan   du   vente   dig
andet, - en så besværlig mand, som du er.

DOKTOR   STOCKMANN.

Hvad nu, - er jeg besværlig også?

BYFOGDEN.

Ja, Tomas, du er en meget besværlig mand at
arbejde sammen med. Det har jeg fåt føle. Du
sætter dig ud over alle hensyn; du synes rent at
glemme, at det er mig, du kan takke for posten her
som badelæge -

DOKTOR   STOCKMANN.

Den var jeg selvskreven til! Jeg og ingen anden!
Jeg var den første, som så, at byen kunde bli' et
blomstrende badested; og jeg var den eneste, som
så det dengang. Jeg stod alene og stred for tanken
gennem mange år; og jeg skrev og skrev -

BYFOGDEN.

Unægtelig. Men dengang var endnu ikke det
rette tidspunkt forhånden; nå, det kunde jo du
deroppe i din afkrog ikke bedømme. Men da så det
betimelige øjeblik kom, da tog jeg - og de andre -
sagen i vor hånd -

DOKTOR   STOCKMANN.

Ja, og så forkludred I hele min herlige plan.
Å jo, det viser sig rigtignok nu, hvilke kløgtige fyre
I var!

BYFOGDEN.

Efter min formening viser det sig kun, at du
igen trænger til et afløb for din stridslyst. Du vil
dine foresatte tillivs; - det er jo din gamle vane.
Du kan ikke tåle nogen autoritet over dig; du ser
skævt til enhver, der beklæder en overordnet
embedsstilling; du betragter ham som en personlig fiende,
- og straks er det ene angrebsvåben dig ligeså godt
som det andet. Men nu har jeg gjort dig
opmærksom på, hvilke interesser der står på spil for hele
byen, - og følgelig for mig også. Og derfor siger
jeg dig, Tomas, at jeg er ubønhørlig i den fordring,
jeg nu agter at stille til dig.

DOKTOR   STOCKMANN.

Hvad er det for en fordring?

BYFOGDEN.

Da du har været åbenmundet nok til at omtale
dette kildne anliggende for uvedkommende,
omendskønt det burde ha' været bevaret som en
direktionshemmelighed, så kan sagen naturligvis ikke dysses
ned. Allehånde rygter vil sprede sig vidt omkring,
og de ildesindede iblandt os vil nære rygterne ved
alskens tilsætninger. Det vil derfor være nødvendigt,
at du offentlig imødegår deslige rygter.

DOKTOR   STOCKMANN.

Jeg!   Hvorledes?   Jeg forstår dig ikke.

BYFOGDEN.

Det tør forventes, at du ved fornyede
undersøgelser kommer til det resultat, at sagen ikke på
langt nær er så farlig eller betænkelig, som du i
første øjeblik indbildte dig.

DOKTOR   STOCKMANN.

Aha, - så det forventer du!

BYFOGDEN.

Endvidere forventer man, at du nærer og
offentlig udtaler den tillid til bestyrelsen, at den grundigt
og samvittighedsfuldt vil foranstalte det fornødne for
at afhjælpe mulige ulæmper.

DOKTOR   STOCKMANN.

Ja men det vil I aldrig i verden kunne gøre,
sålænge I farer med fusk og flikværk. Jeg siger dig
det, Peter; og det er min fuldeste og rammeste
overbevisning -!

BYFOGDEN.

Som funktionær har du ikke lov til at nære
nogen separat overbevisning.

DOKTOR   STOCKMANN
(standser).

Ikke lov til at -?

BYFOGDEN.

Som funktionær, siger jeg. Som privatperson,
- gudbevar's, det er en anden sag. Men som
underordnet tjenestemand ved badet har du ikke lov til at
udtale nogen overbevisning, som står i strid med
dine foresattes.

DOKTOR   STOCKMANN.

Dette går for vidt! Jeg, som læge, som
videnskabsmand, skulde ikke ha' lov til -!

BYFOGDEN.

Det anliggende, her handles om, er ikke noget
rent videnskabeligt; det er et kombineret anliggende;
det er både et teknisk og et økonomisk anliggende.

DOKTOR   STOCKMANN.

Å lad det være for mig, hvad fanden det være
vil! Jeg vil ha' frihed til at udtale mig om alle
mulige anliggender i hele verden!

BYFOGDEN.

Vær så god. Men bare ikke om badets -- Det
forbyder vi dig.

DOKTOR STOCKMANN
(skriger).

I forbyder --! I! Slige nogen --!

BYFOGDEN.

<sp>Jeg</sp> forbyder dig det, -- <sp>jeg</sp>, din øverste fore
satte; og når jeg forbyder dig det, så har du
lystre.

DOKTOR STOCKMANN
(betvinger sig).

Peter, -- var du såsandt ikke min bror --

PETRA
(river døren op).

Far, dette skal du ikke tåle!

FRU STOCKMANN
(efter hende).

Petra, Petra!

BYFOGDEN.

Ah, man har ståt på lur.

FRU STOCKMANN.

Der er så lydt; vi kunde ikke undgå at --

PETRA.

Jo, jeg stod og hørte efter.

BYFOGDEN.

Nå, det er mig igrunden kært --

DOKTOR   STOCKMANN
(går nærmere).

Du talte til mig om at forbyde og at lystre -?

BYFOGDEN.

Du har nødsaget mig til at tale i den tone.

DOKTOR STOCKMANN.

Og så skal jeg i en offentlig erklæring slå mig
selv på munden?

BYFOGDEN.

Vi eragter det uomgængelig nødvendigt, at du
offentliggør en erklæring, således, som jeg har
forlangt den.

DOKTOR   STOCKMANN.

Og hvis jeg nu ikke - lystrer?

BYFOGDEN.

Så udsteder vi selv en erklæring til beroligelse
for publikum.

DOKTOR   STOCKMANN.

Godt og vel; men så skriver jeg imod jer. Jeg
holder på mit; jeg skal bevise, at <sp>jeg</sp> har ret og
at I har uret. Og hvad vil I så gøre?

BYFOGDEN.

Da vil jeg ikke kunne forhindre, at du får din
afsked.

DOKTOR   STOCKMANN.

Hvad -!

PETRA.

Far, - afsked!

FRU   STOCKMANN.

Afsked!

BYFOGDEN.

Afsked som badelæge. Jeg vil se mig foranlediget
til at andrage om øjeblikkelig opsigelse, fjerne dig
fra enhver befatning med badets anliggender.

DOKTOR   STOCKMANN.

Og det skulde I vove!

BYFOGDEN.

Det er dig selv, som her spiller det vovelige spil.

PETRA.

Onkel, dette er en oprørende fremfærd imod en
mand som far!

FRU   STOCKMANN.

Vil du bare tie stille, Petra!

BYFOGDEN
(ser på PETRA).

Aha, man indlader sig allerede på
opinionsytringer. Ja naturligvis. (til fruen.) Svigerinde, De er
formentlig den besindigste her i huset. Anvend den
indflydelse, De måtte ha' over Deres mand; få ham
til at indse, hvad dette vil drage efter sig både for
hans familje -

DOKTOR   STOCKMANN.

Min familje kommer ingen anden ved end
mig selv!

BYFOGDEN.

- både for hans familje, siger jeg, og for den
by, han lever i.

DOKTOR   STOCKMANN.

Det er mig, som vil byens sande vel! Jeg vil
afsløre de mangler, som sent eller tidligt må komme
far dagens lys. Å, det skal nok vise sig, at jeg
elsker min fødeby.

BYFOGDEN.

Du, som i forblindet trods går hen og afskærer
byens vigtigste næringskilde.

DOKTOR   STOCKMANN.

Den kilde er forgiftet, menneske! Er du gal!
Vi lever her af at høkre med uhumskhed og
råddenskab! Hele vort opblomstrende samfundsliv suger
sin næring af en løgn!

BYFOGDEN.

Indbildninger - eller noget endnu værre. Den
mand, der udslynger så nærgående insinuationer imod
sit eget hjemsted, han må være samfundets fiende.

DOKTOR   STOCKMANN
(imod ham).

Og det vover du -!

FRU   STOCKMANN
(kaster sig imellem).

Tomas!

PETRA
(griber sin far om armen).

Bare rolig, far!

BYFOGDEN.

Jeg vil ikke udsætte mig for voldsomheder. Du
er nu advaret. Betænk så, hvad du skylder dig og
dine. Farvel.

(han går.)

DOKTOR   STOCKMANN
(går op og ned).

Og en sådan behandling må jeg tåle! I mit
eget hus, Katrine! Hvad siger du til det!

FRU   STOCKMANN.

Ja  visst  er  det både skam og spot,   Tomas -

PETRA.

Kunde jeg såsandt komme onkel tillivs -!

DOKTOR   STOCKMANN.

Det er min egen skyld; jeg skulde ha' rejst
børster imod dem for længe siden, - vist tænder,
- bidt fra mig! - Og så kalde mig for en
samfundsfiende! Mig! Det lar jeg, min sæl og salighed, ikke
sidde på mig!

FRU   STOCKMANN.

Men, snille Tomas, din bror har nu engang
magten -

DOKTOR   STOCKMANN.

Ja,  men jeg har retten,  du!

FRU   STOCKMANN.

Ak ja, retten, retten; hvad hjælper det, at du
har retten, når du ikke har nogen magt?

PETRA.

Nej   men  mor da, - hvor kan du snakke slig?

DOKTOR   STOCKMANN.

Så det skulde ikke hjælpe noget i et frit
samfund at ha' retten på sin side? Du er løjerlig,
Katrine. Og desuden, - har jeg da ikke den
frisindede uafhængige presse foran mig, - og den
kompakte majoritet bag mig? Det er vel magt god
nok, det, skulde jeg mene!

FRU   STOCKMANN.

Men Herregud, Tomas, du tænker da vel aldrig
på -?

DOKTOR   STOCKMANN.

Hvad for noget tænker jeg ikke på?

FRU   STOCKMANN.

- at  sætte  dig  op  imod   din bror,   mener jeg.

DOKTOR   STOCKMANN.

Hvad fanden vilde du, jeg ellers skulde gøre,
når jeg ikke skulde holde på det, som ret og
sandt er?

PETRA.

Ja,  det spør' jeg rigtignok også om?

FRU   STOCKMANN.

Men det nytter dig jo ingen verdens ting; når
de ikke vil, så vil de ikke.

DOKTOR   STOCKMANN.

Hoho, Katrine, giv du bare tid, så skal du se,
jeg driver nok min krig igennem.

FRU   STOCKMANN.

Ja, du driver kanske igennem, at du får din
afsked, - det gør du.

DOKTOR   STOCKMANN.

Så har jeg ialfald gjort min pligt imod
almenheden, - imod samfundet. Jeg, som kaldes for en
samfundsfiende!

FRU   STOCKMANN.

Men imod din familje, Tomas? Imod os
herhjemme? Synes du, <sp>det</sp> er at gøre din pligt imod
dem, du skal forsørge?


PETRA.

Å tænk da ikke altid først og fremst på os, mor.

FRU   STOCKMANN.

Ja, <sp>du</sp> har let for at snakke; du kan i nødsfald
stå på egne ben. - Men husk på gutterne, Tomas;
og tænk lidt på dig selv også, og på mig -

DOKTOR   STOCKMANN.

Men jeg tror du er rent gal, Katrine! Hvis jeg
så jammerlig fejgt faldt tilfode for denne Peter og
for hans fordømte slæng, - vilde jeg da nogensinde
få en lykkelig stund mere i mit liv?

FRU   STOCKMANN.

Ja, det véd jeg ikke; men Vorherre bevare os
for den lykke, vi vil få, allesammen, hvis du blir
ved at trodse. Så står du der igen uden levebrød,
uden faste indtægter. Jeg synes, vi har fåt nok af
det i gamle dage; husk på det, Tomas; tænk på,
hvad det har på sig.

DOKTOR   STOCKMANN
(vrider sig kæmpende og knytter hænderne).

Og sligt noget kan disse kontortrælle føre ned
over en fri ærlig mand! Er det ikke forfærdeligt,
Katrine?

FRU   STOCKMANN.

Jo, det er syndigt handlet imod dig, det er
visst og sandt. Men, Herregud, der er så meget
uretfærdigt, en får bøje sig under her i verden. -
Der er gutterne, Tomas! Se på dem! Hvad skal
der bli' af dem? A nej, nej, du kan da aldrig
nænne -

(EJLIF og MORTEN, med skolebøger, er imidlertid kommet ind.)

DOKTOR   STOCKMANN.

Gutterne  -!    (står med engang fast og fattet.)    Ikke, om
så hele verden faldt ned, bøjer jeg nakken under åget.

(han går imod sit værelse.)

FRU   STOCKMANN
(efter ham).

Tomas, - hvad vil du gøre!

DOKTOR   STOCKMANN
(ved døren).

Jeg  vil  ha'  ret  til  at se mine gutter i øjnene,
når de engang blir voksne fri mænd.

(han går ind.)

FRU   STOCKMANN
(brister i gråd).

Å Gud hjælpe og trøste os allesammen!

PETRA.

Far er bra', han!   Han gir sig ikke.

(Gutterne  spør'  forundret,  hvad   det  er  for noget;   PETRA gir dem tegn
til at tie.)

TREDJE AKT.

("Folkebudet"s redaktionskontor. Til venstre i baggrunden er
indgangsdøren; til højre på samme væg er en anden dør med glasruder,
hvorigennem man ser ind i trykkeriet. På væggen til højre en dør. Midt
på gulvet et stort bord bedækket med papirer, aviser og bøger. Foran
til venstre et vindu og ved dette en skrivepult med høj stol. Et par
lænestole står ved bordet, nogle andre stole langs væggene. Værelset
er skummelt og uhyggeligt, bohavet gammelt, lænestolene smudsige og
forrevne. Inde i trykkeriet ses et par sættere i arbejde; længere borte
er en håndpresse igang.)

(REDAKTØR HOVSTAD   sidder  ved   pulten og skriver.    Lidt efter kommer
BILLING ind fra højre med doktorens manuskript i hånden.)

BILLING.

Nå, det må jeg sige -!

HOVSTAD
(skrivende).

Har De læst det igennem?

BILLING
(lægger manuskriptet på pulten).

Ja, det har jeg da rigtignok.

HOVSTAD.

Synes De ikke doktoren er bra' hvas?

BILLING.

Hvas? Han er, Gud døde mig, knusende, er
han. Hvert ord falder vægtfuldt, som - jeg vil sige
- som slaget af en øksehammer.

HOVSTAD.

Ja, men de folk falder nu ikke for første slaget
heller.

BILLING.

Det er sandt; men så blir vi ved at slå, - slag
i slag, indtil hele stormandsvældet ramler sammen.
Da jeg sad derinde og læste dette der, var det
ligesom jeg øjned revolutionen komme på afstand.

HOVSTAD
(vender sig).

Hys;   sig bare ikke det så Aslaksen hører det.

BILLING
(dæmper stemmen).

Aslaksen er en knæhøne, en fejg karl; der er
ikke mands mod i ham. Men dennegang sætter De
da vel Deres vilje igennem? Hvad? Doktorens
opsats kommer da vel ind?

HOVSTAD.

Ja, hvis bare ikke byfogden gir sig med det
gode, så -

BILLING.

Det vilde være fanden så kedeligt.

HOVSTAD.

Nå, vi kan heldigvis gøre os stillingen nyttig,
hvad der så sker. Går byfogden ikke ind på
doktorens forslag, så får han alle småborgerne på
nakken, - hele husejerforeningen og de andre. Og går
han ind på det, så lægger han sig ud med en hel
hob af de store aktionærer i badet, som hidtildags
har været hans bedste støtter -

BILLING.

Ja, ja vel; for de kommer visst til at punge
ad med en svær mængde penge -

HOVSTAD.

Ja, det kan De bande på. Og så er ringen
brudt, ser De, og så skal vi i bladet dag ud og
dag ind gøre det indlysende for almenheden, at
byfogden er ukyndig både i det ene og det andet, og
at alle tillidsposterne i byen, hele kommunalstyret,
bør lægges over i frisindede folks hænder.

BILLING.

Det er, Gud døde mig, så slående sandt! Jeg
ser det, - jeg ser det; vi står lige ved begyndelsen
til en revolution!

(det banker.)

HOVSTAD.

Hys!   (råber.)   Kom ind!

(DOKTOR STOCKMANN kommer gennem døren til venstre i baggrunden.)

HOVSTAD
(går imod ham).

Å,  der har vi doktoren.    Nå?

DOKTOR   STOCKMANN.

Tryk væk, herr Hovstad!

HOVSTAD.

Blev det altså til det?

BILLING.

Hurra!

DOKTOR   STOCKMANN.

Tryk væk,  siger jeg.   Ja visst blev det til det.

Men  nu   skal  de  få   det,   som   de  vil ha' det.   Nu
blir her krig i byen, herr Billing!

BILLING.

Krig på kniven, vil jeg håbe! Kniven på struben,
herr doktor!

DOKTOR   STOCKMANN.

Afhandlingen er bare en begyndelse. Jeg går
allerede med hodet fuldt af udkast til en fire-fem
andre opsatser. Hvor har De Aslaksen henne?

BILLING
(råber ind i trykkeriet).

Aslaksen, å kom her et øjeblik!

HOVSTAD.

Fire-fem andre opsatser, sa' De? Om den
samme sag?

DOKTOR   STOCKMANN.

Nej, - å langtfra, kære. Nej, det blir om
ganske andre ting. Men det kommer altsammen fra
vandværket og fra kloaken. Det ene drager det
andet efter sig, skønner De. Det er som når en
begynder at rive på en gammel bygning, -
akkurat så.

BILLING.

Det er, Gud døde mig, sandt; en synes aldrig
en blir færdig, før en har revet ned hele skramlet.

ASLAKSEN
(fra trykkeriet).

Revet ned! Doktoren tænker da vel ikke på at
rive ned badehuset?

HOVSTAD.

Langt ifra; vær bare ikke ræd.

DOKTOR   STOCKMANN.

Nej, det gælder ganske andre ting. Nå, hvad
siger De så om min afhandling, herr Hovstad?

HOVSTAD.

Jeg synes,  den er et rent mesterstykke -

DOKTOR   STOCKMANN.

Ja, ikke sandt -? Nå, det glæder mig; det
glæder mig.

HOVSTAD.

Den er så grej og så ligetil; en behøver
sletikke at være fagmand for at skønne sammenhængen.
Jeg tør sige, De vil få hver eneste oplyst mand på
Deres side.

ASLAKSEN.

Og så alle besindige vel?

BILLING.

Både besindige og ubesindige, - ja, jeg mener
næsten hele byen.

ASLAKSEN.

Nå,  så tør vi nok trykke den.

DOKTOR   STOCKMANN.

Ja, det skulde jeg mene.

HOVSTAD.

Den skal ind imorgen tidlig.

DOKTOR   STOCKMANN.

Ja, død og plage, der må ikke spildes en eneste
dag. Hør, herr Aslaksen, det var <sp>det</sp>, jeg vilde
be' Dem om: De må ta' Dem personlig af
manuskriptet.

ASLAKSEN.

Det skal jeg nok.

DOKTOR   STOCKMANN.

Pas på det, som om det var guld. Ingen
trykfejl; hvert ord er vigtigt. Og så kommer jeg indom
igen siden; kanske jeg kunde få se lidt korrektur.
- Ja, jeg kan ikke sige, hvor jeg tørster efter at
få den sag på tryk, - slynget ud -

BILLING.

Slynget, - ja,  som  et lyn!

DOKTOR   STOCKMANN.

-   underkastet   alle  kyndige medborgeres dom.
Å, De kan aldrig forestille Dem, hvad jeg har været
udsat for idag.   Man har truet mig både med dit og
med   dat;   man   har   villet   ta'   ifra  mig  mine
soleklareste menneskerettigheder -

BILLING.

Hvad!   Deres menneskerettigheder!

DOKTOR   STOCKMANN.

-  man har villet fornedre mig, gøre mig til en
usling, forlangt,   at jeg skulde sætte personlig fordel
over min inderste, helligste overbevisning -

BILLING.

Det er, Gud døde mig, for grovt.

HOVSTAD.

Å ja, en kan vente sig noget af hvert fra den
kant.

DOKTOR   STOCKMANN.

Men med mig skal de komme tilkort; det skal
de få sort på hvidt for. Nu vil jeg hver evig eneste
dag lægge mig ligesom for anker i "Folkebudet" og
bestryge dem med den ene exploderende opsats efter
den anden -

ASLAKSEN.

Ja, men hør nu -

BILLING.

Hurra;  det blir krig,  det blir krig!

DOKTOR   STOCKMANN.

- jeg skal slå dem til jorden, jeg skal knuse
dem, rasere deres fæstningsværker for hele den
retsindige almenheds øjne! Det skal jeg gøre!

ASLAKSEN.

Men gør det endelig moderat, herr doktor; skyd
med mådehold -

BILLING.

Nej da;  nej  da!    Spar ikke på dynamiten!

DOKTOR   STOCKMANN
(vedbliver uforstyrret).

For nu er det ikke bare dette med vandværket
og kloaken alene, ser De. Nej, det er hele
samfundet, som skal renskes, desinficeres -

BILLING.

<sp>Der</sp> lød det forløsende ord!

DOKTOR   STOCKMANN.

Alle flikværks-gubberne må føjses væk, forstår
De. Og det på alle mulige områder! Der har åbnet
sig så uendelige synsvidder for mig idag. Det står
ikke rigtig klart for mig endnu; men jeg skal nok
få rede i det. Det er unge friske fanebærere, vi må
ud og lede efter, mine venner; vi må ha' nye
befalingsmænd på alle forposterne.


BILLING.

Hør, hør!

DOKTOR   STOCKMANN.

Og lad os bare holde sammen, så går det så
glat, så glat! Hele omvæltningen vil løbe af stabelen
som et skib. Ja, tror De ikke det?

HOVSTAD.

Jeg for min del tror, at nu har vi al udsigt til
at få lagt det kommunale styre der, hvor det
rettelig bør ligge.

ASLAKSEN.

Og når vi bare farer frem med mådehold, så
kan jeg da aldrig tænke mig, at dette her kunde
være farligt.

DOKTOR   STOCKMANN.

Hvem fanden bryr sig om enten det er farligt
eller ikke! Det, jeg gør, det gør jeg i sandhedens
navn og for min samvittigheds skyld.

HOVSTAD.

De er en mand, som fortjener at støttes, herr
doktor.

ASLAKSEN.

Ja, det står fast, doktoren er byens sande ven;
en rigtig samfundsven er han.

BILLING.

Doktor Stockmann er, Gud døde mig, en
folkeven, Aslaksen!

ASLAKSEN.

Jeg tænker, husejerforeningen snart gør brug af
det udtryk.
DOKTOR   STOCKMANN
(bevæget, trykker deres hænder).

Tak, tak, mine kære, trofaste venner; - dette
her er mig så kvægende at høre; - min herr bror
kaldte mig for noget ganske andet. Nå, det skal
han min sæl få igen med renter! Men nu må jeg
op og se til en stakkers djævel -. Jeg kommer
igen, som sagt. Tag endelig godt vare på
manuskriptet, herr Aslaksen; - og, for alt i verden, stryg
ikke nogen af udråbstegnene! Sæt heller et par
stykker til! Godt, godt; farvel sålænge; farvel,
farvel!

(Gensidige hilsener idet han følges til døren og går.)

HOVSTAD.

Han kan bli'  en ubetalelig nyttig mand for os.

ASLAKSEN.

Ja, så længe han bare vil holde sig til dette
her med badeanstalten. Men går han videre, så er
det ikke rådeligt at slå følge med ham.

HOVSTAD.

Hm, det kommer nu alt an på -

BILLING.

De er da også så forbandet ræd, Aslaksen.

ASLAKSEN.

Ræd? Ja, når det gælder de lokale magthavere,
så er jeg ræd, herr Billing; det er noget, jeg har
lært i erfaringens skole, skal jeg sige Dem. Men
sæt mig op i den store politik, ligeover for
regeringen selv, og se så, om jeg er ræd.

BILLING.

Nej visst er De ikke, nej; men det er jo netop
modsigelsen hos Dem.

ASLAKSEN.

Jeg er en mand med samvittighed, det er sagen.
Ryger en løs på regeringen, så gør en ikke
samfundet nogen skade ialfald; for de mænd bryr sig
ikke om det, ser De; - de blir stående ligegodt, de.
Men de <sp>lokale</sp> myndighederne, de kan kastes, og
så kan en kanske få ukyndigheden ved roret, til
ubodelig skade både for husejere og andre.

HOVSTAD.

Men borgeropdragelsen gennem selvstyret da, -
tænker De ikke på <sp>den</sp>?

ASLAKSEN.

Når en mand har fåt noget mellem hænderne,
som skal skøttes, så kan en ikke tænke på alting,
herr Hovstad.

HOVSTAD.

Da gid jeg aldrig må få noget mellem hænderne!

BILLING.

Hør, - hør!

ASLAKSEN
(smiler).

Hm. (peger mod pulten.) På den redaktør-krakken
<sp>der</sp> har stiftamtmand Stensgård siddet før Dem.

BILLING
(spytter).

Tvi!   Slig en overløber.

HOVSTAD.

Jeg er ingen slingringsmand - og blir det
heller aldrig.

ASLAKSEN.

En   politiker   skal   ikke   forsværge   nogen ting i
verden, herr Hovstad. Og De, herr Billing, skulde
også ta' et rev eller to i sejlet nu om dagene,
synes jeg; for De søger jo sekretærposten i
magistraten.

BILLING.

Jeg -!

HOVSTAD.

Gør <sp>De</sp>, Billing!

BILLING.

Nå ja, - De kan da for fanden skønne, at det
bare er for at ærgre de velvise herrerne.

ASLAKSEN.

Ja, mig kommer det jo sletikke ved. Men når
jeg sigtes for fejghed og for modsigelser i min
holdning, så er det <sp>det</sp>, jeg vil ha' betonet: bogtrykker
Aslaksens politiske fortid ligger åben for alle og
enhver. Jeg har ikke undergåt anden forandring,
end at jeg er ble't mere mådeholden, ser De. Mit
hjerte er fremdeles hos folket; men jeg nægter ikke
for, at min forstand hælder noget over til
magthaverne, - ja, til de lokale da.

(han går ind i trykkeriet.)

BILLING.

Skulde vi ikke se at bli' af med ham, Hovstad?

HOVSTAD.

Kender De nogen anden, som vil stå i forskud
både for papir og trykningsomkostninger?

BILLING.

Det er forbandet, at vi ikke skal ha' den
fornødne driftskapital.


HOVSTAD
(sætter sig ved pulten).

Ja, havde vi bare <sp>den</sp>, så -

BILLING.

End om De henvendte Dem til doktor
Stockmann?

HOVSTAD
(blader i papirerne).

Å, hvad kan det nytte?   Han ejer jo ingenting.

BILLING.

Nej; men han har en god mand i baghånden,
gamle Morten Kiil, - "grævlingen", som de kalder
ham.

HOVSTAD
(skrivende).

Véd De da så sikkert, at <sp>han</sp> ejer noget?

BILLING.

Ja, Gud døde mig, gør han da vel det! Og en
del af det må da vel tilfalde Stockmanns familje.
Han må da vel tænke på at udstyre - børnene
ialfald.

HOVSTAD
(vender sig halvt om).

Bygger De på <sp>det</sp>?

BILLING.

Bygger? Jeg bygger naturligvis ikke på nogenting.

HOVSTAD.

Det gør De ret i. Og denne posten i
magistraten skulde De nu sletikke bygge på; for jeg kan
forsikre Dem, - De får den ikke.

BILLING.

Nej, tror De ikke jeg véd det meget godt? Men
det er mig netop kært, at jeg ikke får den. En
sådan tilsidesættelse ildner ens stridsmod; - en får
ligesom en tilførsel af frisk galde, og det kan vel
behøves i en ravnekrog som her, hvor der så sjelden
sker noget rigtig æggende.

HOVSTAD
(som skriver).

Å ja;  å ja.

BILLING.

Nå, - de skal snart få høre fra mig! - Nu går
jeg ind og skriver opråbet til husejerforeningen.

(han går ind i værelset til højre.)

HOVSTAD
(sidder ved pulten, tygger på penneskaftet og siger langsomt):

Hm, - ja så da. - (det banker.)   Kom ind!

(PETRA kommer gennem døren til venstre i baggrunden.)

HOVSTAD
(rejser sig).

Nej, er det Dem?   Kommer De her?

PETRA.

Ja, De må undskylde -

HOVSTAD
(rykker en lænestol frem).

Vil De ikke sætte Dem ned?

PETRA.

Nej tak; jeg går straks igen.

HOVSTAD.

Er det kanske noget fra Deres far, som -?

PETRA.

Nej,    det    er   fra   mig   Selv.     (tar  en  bog  op   af 
kåbelommen.)    Her er den engelske fortælling.

HOVSTAD.

Hvorfor gir De den tilbage?

PETRA.

Jo, for jeg vil ikke oversætte den.

HOVSTAD.

Men De lovte mig da så visst -

PETRA.

Ja, dengang havde jeg ikke læst den. Og De
har da visst heller ikke læst den?

HOVSTAD.

Nej; De véd jo, jeg forstår ikke engelsk; men -

PETRA.

Nej vel; derfor vilde jeg sige Dem, at De må
se Dem om efter noget andet. (lægger bogen på bordet.)
Denne her kan sletikke bruges i "Folkebudet".

HOVSTAD.

Hvorfor ikke det?

PETRA.

Fordi den står aldeles i strid med Deres egne
meninger.

HOVSTAD.

Nå, for den sags skyld -

PETRA.

De forstår mig nok ikke. Den handler om,
hvorledes en overnaturlig styrelse tar sig af de 
såkaldte gode mennesker her i verden og leder alting
til det bedste for dem til slut, - og at alle de
såkaldte onde mennesker får sin straf.

HOVSTAD.

Ja men det er jo bare bra', det. Det er jo
netop sligt noget, folk vil ha'.

PETRA.

Vil da De være den, som gir folk sligt noget?
Selv tror De jo ikke et ord af det. De véd jo meget
godt, at det ikke går så til i virkeligheden.

HOVSTAD.

De har så fuldkommen ret; men en redaktør
kan ikke altid handle, som han helst vilde. En får
ofte bøje sig for folks mening i det mindre vigtige.
Politiken er jo dog hovedsagen i livet - eller for
et blad ialfald; og vil jeg få folk med mig på
frigørelse og fremskridt, så må jeg ikke skræmme dem
ifra mig. Når de finder en slig moralsk fortælling
nedenunder i bladkælderen, så går de villigere med
på det, vi trykker ovenfor; - de blir ligesom mere
trygge.

PETRA.

Fy; så lumsk går ikke De og stiller snarer for
Deres læsere; De er ikke nogen ædderkop.

HOVSTAD
(smiler).

Tak, fordi De tror så godt om mig. Nej, det
er jo rigtignok også bare Billings tankegang og
ikke min.

PETRA.

Billings!

HOVSTAD.

Ja, ialfald snakked han så her en af dagene.
Det er jo Billing, som er så hidsig på at få den
fortællingen ind; jeg kender jo ikke bogen.

PETRA.

Men hvor kan da Billing med sine frigjorte
anskuelser -!

HOVSTAD.

Å, Billing er mangfoldig, han. Nu søger han
sekretærposten i magistraten også, hører jeg.

PETRA.

Det tror jeg ikke, Hovstad. Hvor skulde han
kunne bekvemme sig til sligt?

HOVSTAD.

Ja, det må De spørge ham om.

PETRA.

Aldrig havde jeg da tænkt det om Billing.

HOVSTAD
(ser fastere på hende).

Ikke?   Kommer det Dem så rent uventet?

PETRA.

Ja. Eller kanske nej alligevel. Å, jeg véd
igrunden ikke -.

HOVSTAD.

Vi avisskrivere duer ikke stort, frøken.

PETRA.

Siger De virkelig det?

HOVSTAD.

En gang imellem tænker jeg det.

PETRA.

Ja, under det vanlige hverdags-kævl; det kan
jeg nok forstå. Men nu, da De har taget hånd i en
stor sag -.

HOVSTAD.

Dette her med Deres far, mener De?

PETRA.

Netop det, ja. Nu synes jeg, De må føle Dem
som en mand, der duer fremfor de fleste.

HOVSTAD.

Ja, idag føler jeg noget sligt.

PETRA.

Ja, ikke sandt; gør De ikke det? Å, det er et
herligt livskald, De har valgt. Således at bane vejen
for miskendte sandheder og for nye modige
synsmåder -; ja bare det, at stå frygtløst frem og ta'
ordet for en forurettet mand -

HOVSTAD.

Allerhelst når denne forurettede mand er -,
hm, - jeg véd ikke rigtig, hvorledes jeg skal -

PETRA.

Når han er så retskaffen og så grundærlig,
mener De?

HOVSTAD
(sagtere).

Allerhelst når han er Deres far, mente jeg.

PETRA
(pludselig slået).

<sp>Det</sp>?

HOVSTAD.

Ja, Petra, - frøken Petra.

PETRA.

Er det <sp>det</sp>, som står for Dem, som det første
og fremste? Ikke sagen selv? Ikke sandheden;
ikke fars store varme hjertelag?

HOVSTAD.

Jo, - jo begribeligvis, det også.

PETRA.

Nej tak; nu forsnakked De Dem, Hovstad; og
nu tror jeg aldrig mere på Dem i nogen ting.

HOVSTAD.

Kan De da ta' mig så ilde op, at det mest er
for Deres skyld -?

PETRA.

Det, jeg er vred på Dem for, det er, at De
ikke har været ærlig imod far. De har talt til ham,
som om sandheden og samfundets vel lå Dem
nærmest på sinde; De har narret både far og mig; De
er ikke den mand, De gav Dem ud for. Og det
tilgir jeg Dem aldrig - aldrig!

HOVSTAD.

Det skulde De ikke sige så hvast, frøken
Petra; og allermindst nu.

PETRA.

Hvorfor ikke ligeså godt nu?

HOVSTAD.

Fordi Deres far ikke kan  undvære  min hjælp.

PETRA
(ser nedad ham).

Er De en slig en også?   Fy da!

HOVSTAD.

Nej,   nej,  jeg   er  ikke;   det  kom   bare så
uforvarendes over mig; De skal ikke tro det.

PETRA.

Jeg véd, hvad jeg skal tro.   Farvel.

ASLAKSEN
(fra trykkeriet, hurtigt og hemmelighedsfuldt).

Død  og  plage,   herr Hovstad - (ser PETRA).   Au,
det var slemt -

PETRA.

Der   ligger   altså  bogen;   De får  gi' den til en
anden.

(går mod udgangsdøren.)

HOVSTAD
(følger efter).

Men, frøken -

PETRA.

Farvel.

(hun går.)

ASLAKSEN.

Herr Hovstad, hør her!

HOVSTAD.

Nå, nå da; hvad er det så?

ASLAKSEN.

Byfogden står ude i trykkeriet.

HOVSTAD.

Byfogden, siger De?

ASLAKSEN.

Ja,   han  vil tale med Dem;   han kom ind
bagvejen, - vilde ikke ses, kan De skønne.

HOVSTAD.

Hvad kan det være for noget? Nej vent, jeg
skal selv -

(han går til trykkeridøren, åbner, hilser og byder BYFOGDEN komme ind.)

HOVSTAD.

Hold udkig, Aslaksen, så at ingen -

ASLAKSEN.                                   .

Forstår -

(går ud i trykkeriet.)

BYFOGDEN.

Herr Hovstad havde nok ikke ventet at se
mig her.

HOVSTAD.

Nej, jeg havde egentlig ikke det.

BYFOGDEN
(ser sig om).

Her har De jo indrettet Dem ganske hyggeligt;
virkelig net.

HOVSTAD.

Å-

BYFOGDEN.

Og nu kommer jeg sådan uden videre og lægger
beslag på Deres tid.

HOVSTAD.

Vær så god, herr byfogd; jeg er til tjeneste.
Men må jeg ikke skille Dem af med -? (lægger
BYFOGDENS hue og stok hen på en stol.) Og vil så ikke byfogden
sidde ned?

BYFOGDEN
(sætter sig ved bordet).

Tak.

(HOVSTAD sætter sig ligeledes ved bordet.)

BYFOGDEN.

Jeg har havt en - rigtig en stor fortrædelighed
idag, herr Hovstad.

HOVSTAD.

Så? Å ja; så mange gøremål, som byfogden
har, så -

BYFOGDEN.

Dette her idag hidrører fra badelægen.

HOVSTAD.

Ja så;  fra doktoren?

BYFOGDEN.

Han har forfattet en slags forestilling til
badebestyrelsen angående en del formentlige mangler ved
badet.

HOVSTAD.

Nej, har han det?

BYFOGDEN.

Ja, har han ikke sagt Dem -? Jeg syntes,
han fortalte -

HOVSTAD.

Å jo,  det er sandt, han lod nogen ord falde -

ASLAKSEN
(fra trykkeriet).

Jeg skulde nok ha'  manuskriftet -

HOVSTAD
(ærgerlig).

Hm; det ligger jo der på pulten.

ASLAKSEN
(finder det).

Godt.

BYFOGDEN.

Men se, <sp>der</sp> er jo netop -

ASLAKSEN.

Ja, det er doktorens opsats, herr byfogd.

HOVSTAD.

Nå, det er <sp>den</sp>, De taler om?

BYFOGDEN.

Den selvsamme.   Hvad synes De om den?

HOVSTAD.

Jeg   er  jo  ikke fagmand,   og jeg har bare læst
den så flygtigt.

BYFOGDEN.

Men De lar den dog trykke?

HOVSTAD.

En navngiven mand kan jeg ikke godt nægte -

ASLAKSEN.

Jeg har ingenting at sige i bladet, herr byfogd -

BYFOGDEN.

Forstår sig.

ASLAKSEN.

Jeg bare trykker, hvad jeg får i hænderne.

BYFOGDEN.

Ganske i sin orden.

ASLAKSEN.

Og derfor så må jeg -

(går mod trykkeriet.)

BYFOGDEN.

Nej  bliv et øjeblik,   herr Aslaksen.   Med Deres
tilladelse, herr Hovstad -

HOVSTAD.

Jeg ber, herr byfogd -

BYFOGDEN.

De er en besindig og tænksom mand, herr
Aslaksen.

ASLAKSEN.

Det glæder mig, at byfogden synes det.

BYFOGDEN.

Og en mand med indflydelse i vide kredse.

ASLAKSEN.

Det er nu mest iblandt småfolk,  det.

BYFOGDEN.

De små skatteydere er de talrigste - her som
andetsteds.

ASLAKSEN.

Det er de rigtignok.

BYFOGDEN.

Og jeg tviler ikke på, at De kender stemningen
blandt de fleste af dem.    Gør De ikke det?

ASLAKSEN.

Jo,   det tør jeg nok sige,  jeg gør,   herr byfogd.

BYFOGDEN.

Ja, - når der altså råder en så prisværdig
offervillighed hos byens mindre bemidlede borgere, så -
ASLAKSEN.

Hvorledes det?

HOVSTAD.

Offervillighed?

BYFOGDEN.

Det er et smukt tegn på samfundsånd; et
overmåde smukt tegn. Jeg havde nær sagt, jeg havde
ikke ventet det. Men De kender jo stemningen
grundigere end jeg.

ASLAKSEN.

Ja men, herr byfogd -

BYFOGDEN.

Og det blir sandelig ikke noget ringe offer,
byen kommer til at bringe.

HOVSTAD.

Byen?

ASLAKSEN.

Men jeg  skønner ikke -.   Det er jo badet -!

BYFOGDEN.

Efter et foreløbigt overslag vil de forandringer,
badelægen formener ønskelige, løbe op til et par
hundrede tusend kroner.

ASLAKSEN.

Det er jo svære penge;  men -

BYFOGDEN.

Naturligvis blir det nødvendigt, at vi optar et
kommunallån.

HOVSTAD
(rejser sig).

Det er da vel aldrig meningen,  at byen -?

ASLAKSEN.

Skulde det gå af bykassen! Af småborgernes
fattige lommer!

BYFOGDEN.

Ja, ærede herr Aslaksen, hvor skulde midlerne
ellers komme fra?

ASLAKSEN.

Det får de herrer sørge for, som ejer badet.

BYFOGDEN.

Bade-ejerne ser sig ikke istand til at strække
sig videre end sket er.

ASLAKSEN.

Er det ganske sikkert, det, herr byfogd?

BYFOGDEN.

Jeg har forvisset mig om det. Ønsker man
altså disse omfattende forandringer, så får byen selv
bekoste dem.

ASLAKSEN.

Men Guds død og pine - om forladelse! -
men dette her er jo en ganske anden sag, herr
Hovstad!

HOVSTAD.

Ja,  det er det rigtignok.

BYFOGDEN.

Det fataleste er, at vi blir nødt til at lukke
badet et par års tid.

HOVSTAD.

Lukke?   Helt lukke!

ASLAKSEN.

I to år!
BYFOGDEN.

Ja, så længe vil arbejdet vare - mindst.

ASLAKSEN.

Nej men død og plage, det står vi aldrig ud,
herr byfogd! Hvad skal da vi husejere leve af
imens?

BYFOGDEN.

Det er desværre overmåde vanskeligt at svare
på, herr Aslaksen. Men hvad vil De, vi skal gøre?
Tror De vi får en eneste badegæst hid, når man
går hen og bilder dem ind, at vandet er bedærvet,
at vi lever på en pestgrund, at hele byen -

ASLAKSEN.

Og det er alt ihob bare en indbildning?

BYFOGDEN.

Jeg har med min bedste vilje ikke kunnet
overbevise mig om andet.

ASLAKSEN.

Ja men så er det da også rent uforsvarligt af
doktor Stockmann -; ber om forladelse, herr
byfogd, men -

BYFOGDEN.

Det er en beklagelig sandhed, De der udtaler,
herr Aslaksen. Min bror har desværre altid været
en fremfusende mand.

ASLAKSEN.

Og endda så vil De støtte ham i sligt noget,
herr Hovstad!

HOVSTAD.

Men hvem kunde da også tænke sig, at -?
BYFOGDEN.

Jeg har affattet en kort redegørelse for
sagforholdet, således, som det fra et nøkternt synspunkt
bør opfattes; og derhos har jeg antydet, hvorledes
de mulige ulemper bør kunne forventes afhjulpne på
en for badekassen overkommelig måde.

HOVSTAD.

Har De den opsats hos Dem, herr byfogd?

BYFOGDEN
(famler i lommen).

Ja; jeg tog den med for det tilfælde,  at De -

ASLAKSEN
(hurtigt).

Død og plage, der er han!

BYFOGDEN.

Hvem?   Min bror?

HOVSTAD.

Hvor, - hvor!

ASLAKSEN.

Han går gennem trykkeriet.

BYFOGDEN.

Fatalt. Jeg vilde nødig støde sammen med ham
her, og jeg havde endnu adskilligt at tale med
Dem om.

HOVSTAD
(peger mod døren til højre).

Gå derind sålænge.

BYFOGDEN.

Men -?

HOVSTAD.

De træffer bare Billing.

ASLAKSEN.

Fort, fort, herr byfogd; nu kommer han.

BYFOGDEN.

Ja, ja da; men se at få ham snart afsted igen.

(han går ud gennem døren til højre,  som ASLAKSEN åbner og lukker for
ham.)

HOVSTAD.

Giv Dem noget at bestille, Aslaksen.

(han  sætter sig  og skriver.    ASLAKSEN  roder i  en  hunke  aviser på en
stol til højre.)

DOKTOR   STOCKMANN
(kommer fra trykkeriet).

Her har De mig igen.

(sætter hat og stok fra sig.)

HOVSTAD
(skrivende).

Allerede, herr doktor? Skynd Dem med det,
vi talte om, Aslaksen. Tiden er svært knap for os
idag.

DOKTOR   STOCKMANN
(til ASLAKSEN).

Ingen korrektur at få endnu, hører jeg.

ASLAKSEN
(uden at vende sig).

Nej, hvor kunde da doktoren tænke det?

DOKTOR   STOCKMANN.

Nej, nej; men jeg er utålmodig, kan De vel
begribe. Jeg har ikke rist eller ro, før jeg ser det
på tryk.

HOVSTAD.

Hm; det vil visst vare en god stund endnu.
Tror De ikke det, Aslaksen?

ASLAKSEN.

Jo, jeg er næsten ræd for det.

DOKTOR   STOCKMANN.

Godt, godt, mine kære venner; så kommer jeg
igen; jeg kommer gerne to gange, om det behøves.
En så stor sag, - hele byens velfærd -; det er
minsæl ikke tid at lægge sig på ladsiden. (vil gå, men
standser og kommer tilbage.) Nej hør, - der er endnu en
ting, jeg må tale med Dem om.

HOVSTAD.

Undskyld; men kunde vi ikke en anden gang -?

DOKTOR   STOCKMANN.

Det er sagt i to ord. Det var bare det, ser
De, - når man nu imorgen læser min opsats i
bladet og altså får vide, at jeg har gåt her hele
vinteren i stilhed og virket for byens bedste -

HOVSTAD.

Ja men,  herr doktor -

DOKTOR   STOCKMANN.

Jeg véd, hvad De vil sige. De synes ikke, det
var mere end min forbandede skyldighed, - simpel
borgerpligt. Nej, naturligvis; det véd jeg lige så
godt som De. Men mine medborgere, ser De -;
Herregud, de velsignede mennesker, de holder jo så
meget af mig -

ASLAKSEN.

Ja, borgerne har holdt svært af Dem til denne
dag, herr doktor.

DOKTOR   STOCKMANN.

Ja, og just derfor er det jeg frygter, at -; det
er <sp>det</sp>, jeg vilde sige: når nu dette kommer til
dem - nærmest til de ubemidlede klasser - som et
manende opråb om for fremtiden at ta' byens sager
i egen hånd -

HOVSTAD
(rejser sig).

Hm, herr doktor, jeg vil ikke dølge for Dem -

DOKTOR   STOCKMANN.

Aha, - kunde jeg ikke tænke der var noget
igære! Men det vil jeg ikke vide af. Hvis man går
og forbereder sig på noget sligt -

HOVSTAD.

Hvilket da?

DOKTOR   STOCKMANN.

Nå, på det ene eller det andet, - et fanetog
eller en festmiddag eller en subskription til en
hædersgave - eller hvad det nu kan være, så skal
De love mig helligt og dyrt at få det forpurret. Og
De også, herr Aslaksen; hører De det!

HOVSTAD.

Om forladelse, herr doktor; vi kan lige så godt
først som sidst sige Dem rene sandheden -

(FRU STOCKMANN,  i hut og kåbe, kommer ind gennem døren til venstre i
baggrunden.)

FRU   STOCKMANN
(ser doktoren).

Jo, ganske rigtig!

HOVSTAD
(går hende imøde).

Nej se, kommer fruen også?

DOKTOR   STOCKMANN.

Hvad fanden vil du her, Katrine?

FRU   STOCKMANN.

Det kan du da vel tænke dig, hvad jeg vil.

HOVSTAD.

Skal De ikke sætte Dem?   Eller kanske -

FRU   STOCKMANN.

Tak; bry' Dem ikke. Og De må ikke fortryde
på, at jeg kommer og henter Stockmann; for jeg er
mor til tre børn, skal jeg sige Dem.

DOKTOR   STOCKMANN.

Snak, snak; det véd vi jo så godt.

FRU   STOCKMANN.

Nå, det lader såmænd ikke til, at du tænker
stort på kone og børn idag; for ellers gik du vel
ikke således hen og styrted os allesammen i ulykke.

DOKTOR   STOCKMANN.

Men er du da rent gal, Katrine! Skal en mand
med kone og børn ikke få lov til at forkynde
sandheden, - ikke få lov til at være en nyttig og
virksom statsborger, - ikke få lov til at tjene den by,
han lever i!

FRU   STOCKMANN.

Alting med måde, Tomas!

ASLAKSEN.

Det siger jeg også.   Mådehold i alting.

FRU   STOCKMANN.

Og derfor gør De synd imod os, herr Hovstad,
når De lokker min mand bort fra hus og hjem og
narrer ham ind i alt dette her.
HOVSTAD.

Jeg narrer såvisst ingen ind -

DOKTOR   STOCKMANN.

Narrer!    Tror du, <sp>jeg</sp> lar mig narre!

FRU   STOCKMANN.

Ja, det gør du. Jeg véd nok, du er den klogeste
mand i byen; men du er så svært let at narre,
Tomas. (til HOVSTAD.) Og tænk bare på, at han mister
sin post ved badet, dersom De trykker det, han har
skrevet -

ASLAKSEN.

Hvad for noget!

HOVSTAD.

Ja men véd De hvad, herr doktor -

DOKTOR   STOCKMANN
(ler).

Haha, lad dem bare prøve -! Å nej, du, -
de varer sig nok. For jeg har den kompakte
majoritet bag mig, ser du!

FRU   STOCKMANN.

Ja, det er just ulykken, at du har sådant noget
fælt bag dig.

DOKTOR   STOCKMANN.

Sniksnak, Katrine; - gå hjem og tag dig af
dit hus og lad mig ta' mig af samfundet. Hvor kan
du være så ræd, når jeg er så tryg og glad? (gnider
hænderne og går op og ned.) Sandheden og folket skal
vinde slaget, det kan du bande på. Å, jeg ser hele
den frisindede borgerstand fylke sig til en sejrende
hær -! (standser ved en stol.) Hvad - hvad fanden er
<sp>det der</sp> for noget?

ASLAKSEN
(ser derhen).

Au da!

HOVSTAD
(ligeså).

Hm -

DOKTOR   STOCKMANN.

Her ligger jo autoritetens toppunkt.

(han tar byfogdens hue varligt i fingerspidsene og holder den ivejret.)

FRU   STOCKMANN.

Byfogdens hue!

DOKTOR   STOCKMANN.

Og her er kommandostaven også. Hvordan i
pokkers skind og ben -?

HOVSTAD.

Nu vel da -

DOKTOR   STOCKMANN.

Ah, jeg forstår! Han har været her for at
besnakke Dem. Haha, der kom han til den rette!
Og da han så fik øje på mig i trykkeriet -. (brister
i latter.) Løb han, herr Aslaksen?

ASLAKSEN
(hurtigt).

Ja-gu' løb han, herr doktor.

DOKTOR   STOCKMANN.

Løb ifra både stokken og -. Sliddersladder;
Peter løber ikke ifra nogenting. Men hvor fanden
har I gjort af ham? Ah, - derinde naturligvis. Nu
skal du få se, Katrine!

FRU STOCKMANN.

Tomas, - jeg ber dig -!

ASLAKSEN.

Tag Dem ivare, herr doktor!

DOKTOR   STOCKMANN
(har sat byfogdens hue på hodet og taget hans stok; derpå går han hen,
slår døren op og hilser med hånden til hueskyggen).

(BYFOGDEN kommer ind, rød af vrede.   Bag ham kommer BILLING.)

BYFOGDEN.

Hvad skal de optøjer betyde?

DOKTOR   STOCKMANN.

Respekt, min gode Peter. Nu er det mig, som
er autoriteten i byen.

(han spadserer frem og tilbage.)

FRU   STOCKMANN
(næsten grædende).

Nej men Tomas da!

BYFOGDEN
(følger efter ham).

Giv mig min hue og min stok!

DOKTOR   STOCKMANN
(som før).

Er du politimester, så er jeg borgermester, -
jeg er mester for hele byen, jeg, ser du!

BYFOGDEN.

Læg huen fra dig, siger jeg. Husk på, det er
en reglementeret uniformshue!

DOKTOR STOCKMANN.

Pyt; tror du den vågnende folkeløve lar sig
skræmme af uniformshuer? Ja, for vi gør revolution
i byen imorgen, skal du vide. Du trued med at
afsætte mig; men nu afsætter jeg dig, - afsætter dig
fra alle dine tillidsposter -. Tror du ikke jeg kan
det? Jo, du; jeg har de sejrende samfundsmagter
med mig. Hovstad og Billing vil tordne i
"Folkebudet", og bogtrykker Aslaksen rykker ud i spidsen
for hele husejerforeningen -

ASLAKSEN.

Det gør jeg ikke, herr doktor.

DOKTOR   STOCKMANN.

Jo visst gør De så -

BYFOGDEN.

Aha; herr Hovstad vælger kanske alligevel at
slutte sig til agitationen?

HOVSTAD.

Nej, herr byfogd.

ASLAKSEN.

Nej, herr Hovstad er ikke så gal, at han skulde
gå hen og ødelægge både sig selv og bladet for en
indbildnings skyld.

DOKTOR   STOCKMANN
(ser sig om).

Hvad skal dette her sige?

HOVSTAD.

De har fremstillet Deres sag i et falskt lys,
herr doktor; og derfor så kan jeg ikke støtte den.

BILLING.

Nej, efter det, herr byfogden var så artig at
fortælle mig derinde, så -

DOKTOR   STOCKMANN.

Falskt! Lad De mig om det. Bare tryk De
min opsats; jeg skal nok være mand for at
forsvare den.

HOVSTAD.

Jeg trykker den ikke. Jeg kan ikke og vil ikke
og tør ikke trykke den.

DOKTOR   STOCKMANN.

Tør De ikke? Hvad er det for snak? De er
jo redaktør; og det er da vel redaktørerne, som
regerer pressen, skulde jeg tro!

ASLAKSEN.

Nej, det er abonnenterne, herr doktor.

BYFOGDEN.

Heldigvis, ja.

ASLAKSEN.

Det er den offentlige mening, den oplyste
almenhed, husejerne og alle de andre; <sp>dem</sp> er det, som
regerer bladene.

DOKTOR   STOCKMANN
(fattet).

Og alle disse magter har jeg imod mig?

ASLAKSEN.

Ja, det har De. Det vilde være borgerskabets
rene ruin, om Deres opsats blev trykt.

DOKTOR   STOCKMANN.

Ja så. -

BYFOGDEN.

Min hue og min stok!

DOKTOR   STOCKMANN
(tar huen af og lægger den på bordet tilligemed stokken).


BYFOGDEN
(tar begge dele til sig).

Din borgermesterværdighed fik en brat ende.

DOKTOR   STOCKMANN.

Enden er ikke endnu. (til HOVSTAD.) Det er altså
aldeles umuligt at få min opsats ind i "Folkebudet"?

HOVSTAD.

Aldeles umuligt; også af hensyn til Deres familje.

FRU   STOCKMANN.

Å, De skal såmænd sletikke bry' Dem om
familjen, herr Hovstad.

BYFOGDEN
(tar et papir op af lommen).

Til vejledning for publikum vil det være
tilstrækkeligt, når dette kommer ind; det er en
autentisk forklaring. Vær så god.

HOVSTAD
(tar papiret).

Godt; det skal bli' besørget indrykket.

DOKTOR   STOCKMANN.

Men mit ikke. Man bilder sig ind, man kan
tie mig og sandheden ihjæl! Men det går ikke så
glat som I tror. Herr Aslaksen, vil De straks ta'
mit manuskript og trykke det som flyveblad - på
min egen bekostning, - på mit forlag. Jeg vil ha'
fire hundrede exemplarer; nej, fem-sex hundrede
vil jeg ha'.

ASLAKSEN.

Ikke, om De så bød mig guld for det, tør jeg
låne mit officin til sligt noget, herr doktor. Jeg tør
det  ikke for den offentlige menings skyld. De får
det ikke trykt noget steds i hele byen.

DOKTOR   STOCKMANN.

Så giv mig det igen.

HOVSTAD
(rækker ham manuskriptet).

Vær så god.

DOKTOR   STOCKMANN
(henter hat og stok).

Ud skal det nu alligevel. Jeg vil læse det op
i en stor folkeforsamling; alle mine medborgere skal
få høre sandhedens røst!

BYFOGDEN.

Ingen forening i hele byen låner dig lokale til
sådant brug.

ASLAKSEN.

Ikke en eneste en;  det véd jeg så visst.

BILLING.

Nej,  Gud døde mig, om de gør!

FRU   STOCKMANN.

Det vilde dog være altfor skammeligt! Men
hvorfor står de da således imod dig, alle mand?

DOKTOR   STOCKMANN
(arrig).

Jo, det skal jeg sige dig. Det er fordi at her
i byen er alle mand kærringer - ligesom du; alle
tænker de bare på familjen og ikke på samfundet.

FRU   STOCKMANN
(griber ham i armen).

Så skal jeg vise dem en - en kærring, som
kan   være   mand - for en gangs skyld. For nu
holder jeg med dig, Tomas!

DOKTOR   STOCKMANN.

Det var bra' sagt, Katrine. Og ud skal det,
min sæl og salighed! Kan jeg ikke få lejet noget
lokale, så hyrer jeg en tambur til at gå igennem
byen med mig, og så læser jeg det op på alle
gadehjørnerne.

BYFOGDEN.

Så topmålt gal er du da vel ikke!

DOKTOR   STOCKMANN.

Jo, jeg er!

ASLAKSEN.

De får ikke en eneste mand i hele byen til at
gå med Dem.

BILLING.

Nej, Gud døde mig, om De får!

FRU   STOCKMANN.

Bare ikke gi' dig, Tomas. Jeg skal be' gutterne
gå med dig.

DOKTOR   STOCKMANN.

Det er et ypperligt indfald!

FRU   STOCKMANN.

Morten gør det så gerne; og Ejlif, han går nok
med, han også.

DOKTOR   STOCKMANN.

Ja, og så Petra da!   Og du selv, Katrine!

FRU   STOCKMANN.

Nej, nej, ikke jeg selv; men jeg skal stå i
vinduet og se på dig; det skal jeg gøre.
DOKTOR   STOCKMANN
(slår armene om hende og kysser hende).

Tak for det! Jo, nu skal vi prøve en dyst, I
gode herrer! Jeg vil dog se, om usseldommen har
magt til at binde munden på den patriot, som vil
renske samfundet!

(han og fruen går ud gennem døren til venstre i baggrunden.)

BYFOGDEN
(ryster betænkelig på hodet).

Nu har han gjort <sp>hende</sp> gal også.


FJERDE AKT.

(En stor gammeldags sal i skibskaptejn HORSTERS hus. En åben fløjdør
i baggrunden fører til et forværelse. På den venstre langvæg er tre
vinduer; midt på den modsatte væg er hensat en forhøjning og på den
et lidet bord med to lys, vandkaraffel, et glas og en klokke. Salen er
forøvrigt oplyst med lampetter mellem vinduerne. Til venstre i
forgrunden står et bord med lys på og en stol. Forrest til højre er en dør
og ved denne et par stole.)

(Stor  forsamling af BYENS  BORGERE  af alle  stænder.    ENKELTE KVINDER
og NOGLE SKOLEGUTTER  ses  blandt mængden.    Flere  og flere mennesker
strømmer efterhånden ind fra baggrunden, så at salen fyldes.)

EN   BORGER
(til en anden, som han støder på).

Er du også her ikveld, Lamstad?

DEN   TILTALTE.

Jeg er med ved alle folkemøder, jeg.

EN   HOSSTÅENDE.

De har da vel ta't pibe med, véd jeg?

DEN   ANDEN   BORGER.

Jagu'  har jeg da det.    Har ikke De?

DEN   TREDJE.

Jo   da.    Og   skipper Evensen   vilde ta'  med sig
en svær diger lur,  sa' han.

DEN   ANDEN   BORGER.

Han er god, Evensen.

(Latter i klyngen.)

EN   FJERDE   BORGER
(kommer til).

Hør, sig mig, hvad er det for noget, som skal
gå for sig her ikveld?

DEN   ANDEN   BORGER.

Det er jo doktor Stockmann, som vil holde et
foredrag imod byfogden.

DEN   NYKOMNE.

Men byfogden er jo hans bror.

DEN   FØRSTE   BORGER.

Det er det samme; doktor Stockmann er ikke
ræd, han.

DEN   TREDJE   BORGER.

Men han har jo uret; det stod i  "Folkebudet".

DEN   ANDEN   BORGER.

Ja, han må visst ha' uret dennegang; for de
vilde ikke låne ham sal hverken i husejerforeningen
eller i borgerklubben.

DEN   FØRSTE   BORGER.

Ikke   engang  badesalen  kunde   han få overladt.

DEN   ANDEN.

Nej, det kan du vel vide.

EN   MAND
(i en anden klynge).

Hvem skal en nu holde med i denne her
sagen, De?

EN   ANDEN   MAND
(sammesteds).

Bare pas på bogtrykker Aslaksen, og gør, som
<sp>han</sp> gør.

BILLING
(med en mappe under armen, baner sig vej gennem mængden).

Om forladelse, mine herrer! Måtte jeg kanske
få slippe frem? Jeg skal referere for "Folkebudet".
Tusend tak!

(han sætter sig ved bordet til venstre.)

EN   ARBEJDER.

Hvem var han der?

EN   ANDEN   ARBEJDER.

Kender du ikke <sp>han</sp> da? Det er jo den Billingen,
som går for Aslaksens avis.

(SKIBSKAPTEJN HORSTER fører FRU STOCKMANN og PETRA ind gennem døren
til højre i forgrunden.    EJLIF og MORTEN følger med dem.)

HORSTER.

Her havde jeg tænkt familjen kunde sidde;
en slipper så nemt ud her, om der skulde komme
noget på.

FRU   STOCKMANN.

Tror De da her blir allarm?

HORSTER.

En kan aldrig vide -; mellem så mange
mennesker -. Men sæt De Dem ganske rolig.

FRU   STOCKMANN
(sætter sig).

Hvor det var snildt af Dem, at De tilbød
Stockmann salen.


HORSTER.

Når ingen anden vilde, så -

PETRA
(som også har sat sig).

Og modigt var det også, Horster.

HORSTER.

Å,   der  skulde   nu   ikke   så   stort  mod   til  det,
synes jeg.

(REDAKTØR HOVSTAD og BOGTRYKKER ASLAKSEN kommer samtidigt men hver
for sig fremover gennem mængden.)

ASLAKSEN
(går hen til HORSTER).

Er ikke doktoren kommet endnu?

HORSTER.

Han venter derinde.

(Bevægelse oppe ved døren i baggrunden.)

HOVSTAD
(til BILLING).

Der har vi byfogden.    Ser De!

BILLING.

Ja, Gud døde mig, møder han ikke frem alligevel!

(BYFOGD STOCKMANN baner sig med lempe vej mellem de forsamlede,
hilser høfligt og stiller sig ved væggen til venstre. Lidt efter kommer
DOKTOR STOCKMANN ind gennem døren til højre i forgrunden. Han er
sortklædt, i frakke, med hvidt halstørklæde. Enkelte klapper usikkert,
men mødes af en dæmpet hyssen. Det blir stille.)

DOKTOR   STOCKMANN
(halvhøjt).

Hvorledes har du det, Katrine?

FRU   STOCKMANN.

Jo,  jeg  har  det godt.   (sagtere.)   Bliv nu endelig
ikke hidsig, Tomas.

DOKTOR   STOCKMANN.

Å,  jeg   véd  nok  at styre mig,   du.   (ser på sit ur,
stiger op på forhøjningen og bukker.)      Klokken    er    et    kvarter
over, - og så vil jeg da begynde -

(tar sit manuskript frem.)

ASLAKSEN.

Først må der vel vælges en ordstyrer.

DOKTOR   STOCKMANN.

Nej;  det er sletikke nødvendigt.

NOGLE HERRER
(råber).

Jo, jo!

BYFOGDEN.

Jeg skulde også formene, at der bør vælges en
dirigent.

DOKTOR   STOCKMANN.

Men  jeg har tillyst dette møde for at holde et
foredrag, Peter!

BYFOGDEN.

Badelægens   foredrag   turde  muligens  gi'
anledning til divergerende opinionsytringer.

FLERE   STEMMER
(fra mængden).

En ordstyrer!   En dirigent!

HOVSTAD.

Den almene borgervilje synes at kræve en
ordstyrer.

DOKTOR   STOCKMANN
(behersket).

Nu godt og vel; lad borgerviljen få sin vilje da.

ASLAKSEN.

Skulde  ikke herr byfogden ville påtage sig det
hverv?

TRE   HERRER
(klapper).

Bravo !   Bravo !

BYFOGDEN.

Af flere letforstålige grunde må jeg undslå mig.
Men heldigvis har vi i vor midte en mand, som jeg
tror alle kan akceptere. Jeg sigter til formanden i
husejerforeningen, herr bogtrykker Aslaksen.

MANGE   STEMMER.

Ja, ja!   Aslaksen leve!   Hurra for Aslaksen!

DOKTOR   STOCKMANN
(tar sit manuskript og går ned fra forhøjningen).

ASLAKSEN.

Når mine medborgeres tillid kalder mig, så skal
jeg ikke være uvillig -

(Håndklap og bifaldsråb.   ASLAKSEN stiger op på forhøjningen.)

BILLING
(skriver).

Altså - "herr bogtrykker Aslaksen valgt med
akklamation -"

ASLAKSEN.

Og da jeg nu står på denne plads, må jeg få
lov til at sige et par kortfattede ord. Jeg er en
stilfærdig og fredsommelig mand, som holder på
besindig moderation og på - og på moderat
besindighed; det véd hver og en, som kender mig.

MANGE   RØSTER.

Ja!   Ja da, Aslaksen!

ASLAKSEN.

Jeg har i livets og erfaringens skole lært, at
mådehold er den dyd, som båder en statsborger
bedst -

BYFOGDEN.

Hør!

ASLAKSEN.

- og at sindighed og mådehold er det, som
samfundet er bedst tjent med også. Jeg skulde
derfor henstille til den agtede medborger, som har kaldt
mødet sammen, at han beflitter sig på at holde sig
indenfor mådeholdets grænser.

EN   MAND
(oppe ved døren)

Mådeholdsforeningens skål!

EN   STEMME.

Fy for fan'  da!

MANGE.

Hys, hys!

ASLAKSEN.

Ingen afbrydelser, mine herrer! - Er der nogen,
som forlanger ordet?

BYFOGDEN.

Herr dirigent!

ASLAKSEN.

Herr byfogd Stockmann har ordet.

BYFOGDEN.

I betragtning af det nære slægtskabsforhold, jeg,
som formentlig bekendt, står i til den fungerende
badelæge, skulde jeg helst ønsket, ikke at ytre mig
her iaften. Men min stilling til badeanstalten og
hensynet til byens allervigtigste interesser tvinger
mig til at fremsætte et forslag. Jeg tør vel
supponere, at ikke en eneste af de her tilstedeværende
borgere finder det ønskeligt, at upålidelige og
overdrevne fremstillinger af badets og byens sanitære
forholde spredes ud i videre kredse.

MANGE   STEMMER.

Nej; nej, nej!   Ikke det!   Vi protesterer!

BYFOGDEN.

Jeg vil derfor foreslå, at forsamlingen ikke
tilsteder badelægen at oplæse eller foredrage sin
fremstilling af sagen.

DOKTOR   STOCKMANN
(opbrusende).

Ikke tilsteder -!   Hvad for noget!

FRU   STOCKMANN
(hoster).

Hm - hm!

DOKTOR   STOCKMANN
(fatter sig).

Nå; ikke tilsteder altså.

BYFOGDEN.

Jeg har i min redegørelse i "Folkebudet" gjort
almenheden bekendt med de væsentligste fakta, så
alle velsindede borgere med lethed kan opgøre sin
dom. Man vil deraf se, at badelægens forslag, -
foruden et mistillidsvotum imod stedets ledende
mænd, - i grunden går ud på at påbyrde byens
skattepligtige indvånere en ufornøden udgift af mindst
hundrede tusend kroner.

(Uvilje og nogle piber.)

ASLAKSEN
(ringer med klokken).

Silentium, mine herrer! Jeg må få lov at støtte
byfogdens forslag. Det er også <sp>min</sp> mening, at
doktorens agitation har en bagtanke. Han taler om
badet; men det er en revolution, han efterstræber;
han vil lægge styrelsen over i andre hænder. Ingen
tviler om doktorens redelige hensigter; Gud bevares,
dem kan der ikke være to meninger om. <sp>Jeg</sp> er
også en ven af folkeligt selvstyre, når det bare ikke
falder for dyrt for skatteborgerne. Men det vilde
bli' tilfældet her; og derfor så -; nej Guds død -
med forlov - om jeg kan være med doktor
Stockmann dennegang. En kan også købe guld for dyrt;
det er nu <sp>min</sp> mening.

(Livlig tilslutning fra alle sider.)

HOVSTAD.

Også jeg føler mig opfordret til at gøre rede
for min stilling. Doktor Stockmanns agitation lod til
at vinde adskillig stemning for sig i førstningen, og
jeg støtted den så upartisk jeg kunde. Men så kom
vi undervejr med, at vi havde ladt os vildlede af
en falsk fremstilling -

DOKTOR   STOCKMANN.

Falsk -!

HOVSTAD.

En mindre pålidelig fremstilling da. Byfogdens
redegørelse har påvist det. Jeg håber, ingen her på
stedet mistænker mit liberale sindelag; "Folkebudets"
holdning i de store politiske spørsmål er vel kendt
af enhver. Men jeg har af erfarne og sindige mænd
lært, at i rent lokale sager bør et blad gå frem med
en viss varsomhed.

ASLAKSEN.

Fuldkommen enig med taleren.

HOVSTAD.

Og i den foreliggende sag er det nu aldeles
utvilsomt, at doktor Stockmann har den almene vilje
imod sig. Men hvad er en redaktørs første og
fornemste skyldighed, mine herrer? Er det ikke at
virke i overensstemmelse med sine læsere? Har han
ikke fåt ligesom et stiltiende mandat til ihærdigt og
ufortrødent at fremme sine meningsfællers velfærd?
Eller skulde jeg kanske ta' fejl i dette?

MANGE   STEMMER.

Nej, nej, nej!   Redaktør Hovstad har ret!

HOVSTAD.

Det har kostet mig en tung kamp at bryde
med en mand, i hvis hus jeg i den senere tid har
været en hyppig gæst, - en mand, som indtil denne
dag har kunnet glæde sig ved sine medborgeres
udelte velvilje, - en mand, hvis eneste - eller
ialfald væsentligste fejl er, at han mere spør' sit hjerte
end sit hode tilråds.

NOGLE SPREDTE RØSTER.

Det er sandt!   Hurra for doktor Stockmann!

HOVSTAD.

Men min pligt imod samfundet bød mig at
bryde med ham. Og så er der et hensyn til, som
driver mig til at bekæmpe ham og, om muligt,
standse ham på den skæbnesvangre vej, han er slåt
ind på; det er hensynet til hans familje -

DOKTOR   STOCKMANN.

Hold Dem til vandledningen og kloaken!
HOVSTAD.

- hensynet til hans ægtefælle og hans
uforsørgede børn.

MORTEN.

Er det os, det, mor?

FRU   STOCKMANN.

Hys!

ASLAKSEN.

Jeg vil altså sætte herr byfogdens forslag under
afstemning.

DOKTOR   STOCKMANN.

Behøves ikke! Ikveld agter jeg ikke at tale om
alt det svineriet nede i badehuset. Nej; I skal få
noget ganske andet at høre.

BYFOGDEN
(halvhøjt).

Hvad er nu det for noget igen?

EN   DRUKKEN   MAND
(oppe ved udgangsdøren).

Jeg er skatteberettiget! Og derfor så er jeg
meningsberettiget også! Og jeg har den fulde -
faste - ubegribelige mening, at -

FLERE   STEMMER.

Vær stille derborte!

ANDRE.

Han er drukken!   Kast ham ud!

(den drukne mand sættes udenfor.)

DOKTOR   STOCKMANN.

Har jeg ordet?

ASLAKSEN
(ringer med klokken).

Herr doktor Stockmann har ordet!

DOKTOR   STOCKMANN.

Det skulde bare ha' været for nogen få dage
siden, at man havde vovet et sligt forsøg, som her
ikveld, på at målbinde mig! Som en løve skulde
jeg da ha' værget om mine hellige
menneskerettigheder! Men nu kan det være mig det samme; for
nu har jeg større ting at udtale mig om.

(Mængden  irænger  sig tættere sammen om ham.    MORTEN KIIL kommer
tilsyne mellem de omstående.)

DOKTOR   STOCKMANN
(fortsætter).

Jeg har tænkt og jeg har grublet meget i disse
sidste dage, - grublet så mangfoldigt, så det tilslut
begyndte ligesom at løbe surr i mit hode -

BYFOGDEN
(hoster).

Hm -!

DOKTOR   STOCKMANN.

- men så fik jeg rede i tingene; da øjned jeg
sammenhængen så grangiveligt. Og derfor står jeg
her iaften. Jeg vil gøre store afsløringer, mine
medborgere! Jeg vil meddele eder en opdagelse af
ganske anden rækkevidde, end den småting, at vor
vandledning er forgiftet og at vort sundhedsbad
ligger på en pestsvanger grund.

MANGE   STEMMER
(skrigende).

Ikke tal om badet! Vi vil ikke høre det.
Ingenting om det.

DOKTOR   STOCKMANN.

Jeg har sagt, jeg vilde tale om den store
opdagelse, jeg har gjort i disse sidste dage, - den
opdagelse, at alle vore åndelige livskilder ere
forgiftede og at hele vort borgersamfund hviler på
løgnens pestsvangre grund.

FORBLØFFEDE   RØSTER
(halvhøjt).

Hvad er det han siger?

BYFOGDEN.

En sådan insinuation -!

ASLAKSEN
(med hånden på klokken).

Taleren opfordres til at moderere sig.

DOKTOR   STOCKMANN.

Jeg har elsket min fødeby så højt, som nogen
mand kan elske sine unge års hjemstavn. Jeg var
ikke gammel, da jeg rejste herfra, og afstanden,
savnet og erindringen kasted ligesom en øget glans
både over stedet og over menneskene.

(Nogle håndklap og bifaldsråb høres.)

DOKTOR   STOCKMANN.

Så sad jeg i mange år inde i en forskrækkelig
afkrog langt der nordpå. Når jeg kom sammen med
nogen af de folk, som leved hist og her mellem
stenrøsene, så syntes jeg mangen gang, det havde
været tjenligere for de stakkers forkomne skabninger,
om de havde fåt en dyrlæge derop istedetfor en
mand som jeg.

(Mumlen i salen.)

BILLING
(lægger pennen).

Nu har jeg da Gud døde mig aldrig hørt -!

HOVSTAD.

Dette  er forhånelser imod en agtværdig almue!

DOKTOR   STOCKMANN.

Bi bare lidt! - jeg tror ikke nogen skal kunne
sige mig på, at jeg glemte min fødeby deroppe. Jeg
lå på æg ligesom en ærfugl; og det, jeg ruged ud,
- det var planen til badeanstalten her.

(Håndklap og indsigelser.)

DOKTOR   STOCKMANN.

Og da så skæbnen endelig langt om længe føjed
det så godt og velsignet for mig, at jeg kunde
komme hjem igen, - ja, mine medborgere, da syntes
jeg ikke jeg havde flere ønsker i verden. Jo, jeg
havde det ønske, ivrigt, utrættelig, brændende at
være virksom til hjemmets og til almenhedens bedste.

BYFOGDEN
(ser hen i luften).

Måden er noget underlig - hm.

DOKTOR   STOCKMANN.

Og så gik jeg her og svælged i forblindelsens
lykke. Men igår formiddag, - nej, det var egentlig
iforgårs aftes - da åbned sig mine åndelige øjne på
vid væg, og det første, jeg fik syn på, det var
autoriteternes umådelige dumhed -

(Larm, råb og latter.   FRU STOCKMANN hoster ivrigt.)

BYFOGDEN.

Herr dirigent!

ASLAKSEN
(ringer).

I kraft af min myndighed -!

DOKTOR   STOCKMANN.

Det er småligt at hænge sig i et ord, herr
Aslaksen! Jeg mener bare, at jeg kom undervejr med
det umådelige svineri, som de ledende mænd havde
gjort sig skyldige i dernede i badet. Ledende mænd
kan jeg ikke udstå for min død; - jeg har fåt nok
af den slags folk i mine dage. De er som
gedebukker i en ung træplantning; de gør ugagn
overalt; de står en fri mand ivejen, hvor han så snor
og vender sig, - og jeg skulde helst se, vi kunde
få dem udryddet ligesom andre skadedyr -

(Uro i salen.)

BYFOGDEN.

Herr dirigent, kan sådanne ytringer passere?

ASLAKSEN
(med hånden på klokken).

Herr doktor -!

DOKTOR   STOCKMANN.

Jeg begriber ikke, at jeg først nu har fåt et
rigtig årvågent syn på de herrer; for jeg har dog
næsten dagstøt havt et så ypperligt exemplar for øje
her i byen, - min bror Peter, - sen i vendingen
og sejg i fordomme -

(Latter, larm og piber.   FRU STOCKMANN sidder og hoster.)

ASLAKSEN
(ringer voldsomt).

DEN   DRUKNE   MAND
(som er kommen ind igen).

Er det mig De sigter til? Ja, for rigtignok
heder jeg Pettersen; men nej så fan' hente mig -
VREDE   STEMMER.

Ud med den drukne mand!  På døren med ham!

(Manden kastes atter ud.)

BYFOGDEN.

Hvem var den person?

EN   NÆRSTÅENDE.

Kendte ham ikke, herr byfogd.

EN   ANDEN.

Han er ikke her fra byen.

EN   TREDJE.

Det   skal   nok være en lasthandler borte fra -

(resten uhørligt.)

ASLAKSEN.

Manden var øjensynlig beruset af bajerøl. -
Bliv ved, herr doktor; men beflit Dem endelig på
mådehold.

DOKTOR   STOCKMANN.

Nu vel da, mine medborgere; jeg skal ikke
nærmere udtale mig om vore ledende mænd.
Dersom nogen, af det, jeg nys har sagt, skulde indbilde
sig, at jeg vil disse herrer tillivs her iaften, så tar
han fejl, - ganske betydeligt fejl. For jeg nærer
den velgørende fortrøstning, at efterliggerne, alle
disse gamlinger fra en hendøende tankeverden, de
besørger så ypperligt sig selv taget afdage; der
behøves ingen doktors hjælp til at påskynde deres
dødelige afgang. Og det er heller ikke <sp>den</sp> slags
folk, som er samfundets overhændigste fare; det er
ikke <sp>dem</sp>, som er de virksomste til at forgifte vore
åndelige livskilder og til at forpeste grunden under
os; det er ikke <sp>dem</sp>, som er sandhedens og
frihedens farligste fiender i vort samfund.

RÅB   FRA   ALLE   KANTER.

Hvem da?   Hvem er det?   Nævn dem?

DOKTOR   STOCKMANN.

Ja, I kan lide på, at jeg skal nævne dem! For
det er netop den store opdagelse, jeg har gjort igår.
(hæver stemmen.) Sandhedens og frihedens farligste fiender
iblandt os, det er den kompakte majoritet. Ja, den
forbandede, kompakte, liberale majoritet, - <sp>den</sp> er
det! Nu véd I det.

(Umådelig larm i salen. De fleste skriger, tramper og piber. Nogle
ældre herrer veksler stjålne øjekast og lader til at gotte sig. FRU
STOCKMANN rejser sig ængstelig; EJLIF og MORTEN går truende hen til
skolegutterne, der gør optøjer. ASLAKSEN ringer, med klokken og formaner
til ro. HOVSTAD og BILLING taler begge, men kan ikke høres. Endelig
blir der stilhed.)

ASLAKSEN.

Ordstyreren forventer, at taleren kalder sine
ubesindige ytringer tilbage.

DOKTOR   STOCKMANN.

Aldrig i verden, herr Aslaksen. Det er det
store flertal i vort samfund, som berøver mig min
frihed og som vil forbyde mig at udtale sandheden.

HOVSTAD.

Flertallet har altid retten på sin side.

BILLING.

Og det har sandheden også; Gud døde mig!

DOKTOR   STOCKMANN.

Flertallet har aldrig retten på sin side. Aldrig,
siger jeg! Det er en af disse samfundsløgne, som
en fri, tænkende mand må gøre oprør imod. Hvem
er det, som udgør flertallet af beboerne i et land?
Er det de kloge folk, eller er det de dumme? Jeg
tænker, vi får være enige om, at dumme mennesker
er tilstede i en ganske forskrækkelig overvældende
majoritet rundt omkring på den hele vide jord. Men
det kan da vel, for fanden, aldrig i evighed være
ret, at de dumme skal herske over de kloge!

(Larm og skrig.)

DOKTOR   STOCKMANN.

Ja, ja; I kan nok overskrige mig; men I kan
ikke modsige mig. Flertallet har <sp>magten</sp> -
desværre -; men <sp>retten</sp> har det ikke. Retten har
jeg og de andre få, de enkelte. Minoriteten har
altid retten.

(Stor larm igen.)

HOVSTAD.

Haha; doktor Stockmann er altså ble't
aristokrat siden iforgårs!

DOKTOR   STOCKMANN.

Jeg har sagt, at jeg ikke gider spilde et ord
på den lille, trangbrystede, stakåndede flok, som
ligger agterud. Med dem har det pulserende liv
ikke længer noget at bestille. Men jeg tænker på
de få, de enkelte iblandt os, som har tilegnet sig
alle de unge, fremspirende sandheder. Disse mænd
står ligesom ude mellem forposterne, så langt
fremskudt, at den kompakte majoritet endnu ikke har
rukket did, - og <sp>der</sp> kæmper de for sandheder,
som endnu er for nybårne i bevidsthedens verden
til at ha' fåt noget flertal for sig.

HOVSTAD.

Nå,  så er doktoren ble't revolutionsmand da!

DOKTOR   STOCKMANN.

Ja, så pine død er jeg så, herr Hovstad! Jeg
agter at gøre revolution imod den løgn, at flertallet
sidder inde med sandheden. Hvad er det for
sandheder, som flertallet plejer flokke sig om? Det er
de sandheder, som er så vidt tilårs, at de er på
vejen til at bli' affældige. Men når en sandhed er
ble't så gammel, så er den også på gode veje til
at bli' en løgn, mine herrer.

(Latter og udtryk af hån.)

DOKTOR   STOCKMANN.

Ja ja, De kan tro mig, om De vil; men
sandhederne er sletikke nogen sådanne sejglivede
Metusalemmer, som folk bilder sig ind. En normalt
bygget sandhed lever - lad mig sige - i regelen
en 17-18, højst 20 år; sjelden længer. Men slige
alderstegne sandheder er altid forskrækkelig
skindmagre. Og alligevel er det først <sp>da</sp>, at flertallet gir
sig ifærd med dem og anbefaler dem til samfundet
som sund åndelig føde. Men der er ikke stor
næringsværdi i den slags kost, kan jeg forsikre jer; og det
må jeg som læge forstå. Alle disse flertals-sandheder
er at sammenligne med fjorgammel spegemad; de er
ligesom harske, ulne, grønsaltede skinker. Og deraf
kommer al den moralske skørbug, som grasserer
rundt om i samfundene.

ASLAKSEN.

Det forekommer mig, at den ærede taler skejer
vel langt ud fra teksten.

BYFOGDEN.

Jeg må i det væsentlige tiltræde dirigentens
mening.

DOKTOR   STOCKMANN.

Nej, men jeg tror du er rent gal, Peter! Jeg
holder mig jo så tæt ind til teksten, som jeg kan.
For det, jeg vil tale om, det er jo netop det, at
massen, flertallet, denne fandens kompakte majoritet,
- at det er den, siger jeg, som forgifter vore
åndelige livskilder og forpester grunden under os.

HOVSTAD.

Og det gør folkets store frisindede flertal, fordi
det er sindigt nok til bare at hylde de sikre og
godkendte sandheder?

DOKTOR   STOCKMANN.

Ak, min snille herr Hovstad, snak ikke om
sikre sandheder! De sandheder, som massen og
mængden godkender, det er de sandheder, som
forpostfægterne holdt for sikre i vore bedstefædres dage.
Vi forpostfægtere, som lever nutildags, vi godkender
dem ikke længer; og jeg tror sletikke, der er nogen
anden sikker sandhed til, end den, at intet samfund
kan leve et sundt liv på slige gamle margløse
sandheder.

HOVSTAD.

Men istedetfor at stå her og tale sådan hen i
det blå, så kunde det være morsomt at få høre,
hvad det er for nogen gamle margløse sandheder,
vi lever på.

(Tilslutning fra flere kanter.)

DOKTOR   STOCKMANN.

Å, jeg kunde regne op en hel hob af sligt
noget styggetøj; men for det første vil jeg holde
mig til én godkendt sandhed, som igrunden er en
fæl løgn, men som alligevel både herr Hovstad
og "Folkebudet" og alle "Folkebudet"s tilhængere
lever på.

HOVSTAD.

Og det er -?
DOKTOR   STOCKMANN.

Det er den lære, som I har taget i arv fra
forfædrene og som I tankeløst forkynder både vidt
og bredt, - den lære, at almuen, hoben, massen, er
folkets kerne, - at den er folket selv, - at
menigmand, at disse ukyndige og ufærdige i samfundet,
har den samme ret til at fordømme og godkende,
til at styre og råde, som de enkelte åndeligt
fornemme personligheder.

BILLING.

Nu har jeg da, Gud døde mig -

HOVSTAD
(samtidigt, råber).

Borgere, læg mærke til dette her!

FORBITTREDE   STEMMER.

Hoho, er ikke vi folket? Er det bare de
fornemme, som skal styre!

EN   ARBEJDER.

Ud med den manden,  som står og snakker så!

ANDRE.

Hiv ham på porten!

EN   BORGER
(skriger).

Tud i luren, Evensen!

(Vældige lurtoner høres; piber og rasende larm i salen.)

DOKTOR   STOCKMANN
(når støjen har lagt sig noget).

Men så vær da rimelige! Kan I da ikke tåle
at høre sandhedens røst for én gangs skyld? Jeg
forlanger jo sletikke, at I allesammen straks på timen
skal være enige med mig. Men jeg havde jo
rigtignok ventet, at herr Hovstad vilde gi' mig ret, når
han bare fik summet sig lidt. Herr Hovstad gør jo
fordring på at være fritænker -

STUDSENDE SPØRSMÅL
(dæmpet).

Fritænker, sa' han? Hvad? Er redaktør
Hovstad fritænker?

HOVSTAD
(råber).

Bevis det, doktor Stockmann! Når har jeg sagt
det på tryk?

DOKTOR   STOCKMANN
(tænker sig om).

Nej, det har De død og plage ret i; - den
frimodighed har De aldrig havt. Nå, jeg vil såmænd
ikke sætte Dem i kattepine, herr Hovstad. Lad det
være mig selv, som er fritænkeren da. For nu vil
jeg af naturvidenskaben gøre det indlysende for jer
allesammen, at "Folkebudet" trækker jer skammelig
efter næsen, når det fortæller jer, at I, at almuen,
at massen og mængden er folkets rette kerne. Det
er bare en avisløgn, ser I! Almuen er ikke andet
end det råstof, som folket skal gøre folk af.

(Knurren, latter og uro i salen.)

DOKTOR   STOCKMANN.

Ja, er det da ikke så det går til i hele den
øvrige levende verden? Hvilken forskel er der ikke
mellem en kultiveret og en ukultiveret dyrefamilje?
Se bare på en gemen bondehøne. Hvad kødværdi
har slig en forkrøblet hønseskrot? Det er ikke stort,
det! Og hvad er det for slags æg den lægger? En
nogenlunde ordentlig kråke eller korp kan værpe
omtrent ligeså gode æg. Men tag så for jer en
kultiveret spansk eller japanesisk høne, eller tag en
fornem fasan eller kalkun; - jo, da ser I nok
forskellen! Og så vil jeg nævne hundene, som vi
mennesker er så overmåde nær i slægt med. Tænk
jer nu først en simpel almuehund, - jeg vil sige,
slig en ækkel, ragget, pøbelagtig køter, som bare
render gadelangs og sviner hus væggene til. Og stil
så køteren sammen med en puddelhund, som gennem
flere slægtsled stammer fra et fornemt hus, hvor den
har fåt fin føde og havt anledning til at høre
harmoniske stemmer og musik. Tror I ikke, at kraniet
hos puddelen er ganske anderledes udviklet end hos
køteren? Jo, det kan I lide på! Det er slige
kultiverte puddelhvalpe, som gøglerne afretter til at
gøre de allerutroligste kunststykker. Sligt noget kan
en gemen bondekøter aldrig lære, om den så stod
på sit hode.

(Larm og løjer høres rundt omkring.)

EN   BORGER
(råber).

Vil De nu gøre os til hunde også?

EN   ANDEN   MAND.

Vi er ikke dyr, herr doktor!

DOKTOR   STOCKMANN.

Jo så min sæl og salighed er vi dyr, far! Vi
er så gode dyr, allesammen, som nogen mand vil
forlange. Men fornemme dyr findes der rigtignok
ikke mange af iblandt os. Å, der er en ganske
forskrækkelig afstand mellem puddelmennesker og
køtermennesker. Og det er det løjerlige ved tingen, at
redaktør Hovstad er ganske enig med mig, sålænge
talen er om de firbenede dyr -

HOVSTAD.

Ja, lad <sp>dem</sp> gå for dem de er.

DOKTOR   STOCKMANN.

Ja vel; men såsnart jeg udvider loven til de
tobenede, så stopper herr Hovstad op; så tør han
ikke mene sine egne meninger længer, ikke tænke
sine egne tanker tilende; så stiller han hele læren
på hodet og forkynder i "Folkebudet", at bondehanen
og gadekøteren - <sp>det</sp> er just de rigtige
pragtexemplarer i menageriet. Men slig går det altid, så længe
det almueagtige sidder i kroppen på en, og så længe
en ikke har arbejdet sig ud til åndelig fornemhed.

HOVSTAD.

Jeg gør ikke fordring på nogen slags fornemhed.
Jeg stammer fra simple bønder; og jeg er stolt af,
at jeg har min rod dybt nede i den almue, som
her forhånes.

MANGE   ARBEJDERE.

Hurra for Hovstad!    Hurra, hurra!

DOKTOR   STOCKMANN.

Den slags almue, som jeg taler om, den findes
ikke dybt nede alene; den kryr og mylrer rundt
omkring os, - lige op til samfundshøjderne. Se
bare på jeres egen, pene, pyntelige byfogd! Min
bror Peter er såmænd så god en almuesmand, som
nogen, der går i to sko -

(Latter og Hyssen.)

BYFOGDEN.

Jeg protesterer mod deslige personlige
henvisninger.

DOKTOR   STOCKMANN
(uforstyrret).

-  og det er han ikke,   fordi han,   ligesom jeg,
stammer  ned fra  en gammel,  fæl sjørøver nede fra
Pommern eller deromkring, - ja,   for det gør vi -

BYFOGDEN.

Absurde traditioner.   Benægtes!

DOKTOR   STOCKMANN.

-  men han er det, fordi han tænker sine
foresattes   tanker   og   fordi   han   mener   sine   foresattes
meninger.   De  folk,   som   <sp>det</sp>  gør,   de   er   åndelige
almuesmænd; se, derfor er min stadselige bror Peter
så forskrækkelig lidet fornem igrunden, - og følgelig
også så lidet frisindet.

BYFOGDEN.

Herr dirigent -!

HOVSTAD.

Så det er de fornemme,  som er frisindede
hertillands?   Det var en ganske ny oplysning.

(Latter i forsamlingen.)

DOKTOR   STOCKMANN.

Ja, det hører også med til min nye
opdagelse. Og der hører også <sp>det</sp> med, at frisind er omtrent
præcist det samme som moralitet. Og derfor så siger
jeg, at det er rent uforsvarligt af "Folkebudet", når
det dag ud og dag ind forkynder den vranglære, at
det er massen og mængden, den kompakte majoritet,
som sidder inde med frisindet og moralen, - og at
laster og fordærvelse og alskens åndeligt svineri, det
er noget, som siver ud af kulturen, ligesom alle
uhumskhederne siver ned til badet fra garverierne
oppe i Mølledalen!

(Larm og afbrydelser.)

DOKTOR   STOCKMANN
(uforstyrret, ler i sin ivrighed).

Og endda så kan dette samme "Folkebudet"
præke om, at massen og mængden skal løftes op til
nøjere livsvilkår! Men, i pokkers skind og ben, -
dersom "Folkebudet"s lære holdt stik, så vilde jo
<sp>det</sp>, at løfte massen, være akkurat det samme, som
at vippe den lige lukt ind i fordærvelsen! Men
heldigvis så er det bare en gammel arvtagen folkeløgn,
dette, at kulturen demoraliserer. Nej, det er
fordummelsen, fattigdommen, styghed over livsvilkårene,
som forretter den fandens gerning! I et hus, hvor
der ikke luftes og fejes gulv hver dag -; min hustru
Katrine påstår, at gulvet bør skylles også; men det
kan der nu disputeres om; - nå, - i et sligt hus,
siger jeg, dér mister folk inden en 2-3 år evnen
til at tænke og handle moralsk. Mangel på surstof
afkræfter samvittigheden. Og det er nok svare knapt
med surstoffet i mange, mange huse her i byen,
lader det til, siden hele den kompakte majoritet kan
være samvittighedsløs nok til at ville bygge byens
opkomst på et hængedynd af løgn og bedrag.

ASLAKSEN.

En så grov beskyldning må ikke udslynges mod
et helt borgersamfund.

EN   HERRE.

Jeg henstiller til dirigenten at ta' ordet fra
taleren.

IVRIGE   RØSTER.

Ja, ja!   Det er rigtigt!   Ta' ordet fra ham!

DOKTOR   STOCKMANN
(opbrusende).

Så skriger jeg sandheden ud på alle gadehjørner!


Jeg   skriver i   udenbys   aviser!   Hele   landet skal få
vide,  hvorledes det her er fat!

HOVSTAD.

Det lader næsten til, at doktoren har til hensigt
at ødelægge byen.

DOKTOR   STOCKMANN.

Ja, så meget holder jeg af min fødeby, at jeg
heller vil ødelægge den end se den blomstre op på
en løgn.

ASLAKSEN.

Det er stærkt sagt.

(Larm og piber.    FRU STOCKMANN hoster forgæves;  doktoren  hører  det
ikke længer.)

HOVSTAD
(råber under larmen).

Den mand må være en borgerfiende, som kan
ville ødelægge et helt samfund!

DOKTOR   STOCKMANN
(i stigende ophidselse).

Der ligger ingen magt på, at et løgnagtigt
samfund ødelægges! Det bør jævnes med jorden, siger
jeg! Udryddes som skadedyr bør de, alle de, som
lever i løgnen! I forpester hele landet tilslut; I
bringer det derhen, at hele landet fortjener at lægges
øde. Og kommer det så vidt, da siger jeg af mit
fulde inderste hjerte: lad hele landet lægges øde;
lad hele dette folk udryddes!

EN   MAND
(i mængden).

Det er at snakke som en ren folkefiende!

BILLING.

Der lød, Gud døde mig, folkets røst!

HELE   MÆNGDEN
(skriger).

Ja, ja, ja! Han er en folkefiende! Han hader
sit land! Han hader hele folket!

ASLAKSEN.

Jeg er både som statsborger og som menneske
dybt rystet ved hvad jeg her har måttet høre på.
Doktor Stockmann har afsløret sig på en måde, som
jeg aldrig havde drømt om. Jeg må desværre tiltræde
den mening, som nys blev udtalt af agtværdige
borgere; og jeg holder for, at vi bør gi' denne
mening udtryk i en resolution. Jeg foreslår følgende:
"Forsamlingen udtaler, at den anser badelægen,
doktor Tomas Stockmann for en folkefiende".

(Stormende hurraråb og bifald.   Mange slår kreds om doktoren og piber
imod  ham.   FRU STOCKMANN og PETRA har rejst sig.   MORTEN og EJLIF
slås med de andre skolegutter, som også har pebet.  Nogle voksne skiller
dem ad.)

DOKTOR   STOCKMANN
(til piberne).

Å, I dårer, som I er, - jeg siger jer, at -

ASLAKSEN
(ringer)

Doktoren har ikke ordet længer. En formelig
afstemning bør finde sted; men for at skåne
personlige følelser bør det ske skriftligt og uden navn.
Har De noget rent papir, herr Billing?

BILLING.

Her er både blåt og hvidt papir -

ASLAKSEN
(stiger ned).

Det er bra'; på den vis går det fortere. Klip
istykker --; se så, ja. (til forsamlingen.) Blåt betyder
nej;   hvidt   betyder ja.    Jeg   vil selv gå omkring og
samle stemmerne.

(BYFOGDEN  forlader salen.    ASLAKSEN og et par andre BORGERE går med
papirstykkerne i hatte omkring i forsamlingen.)

EN   HERRE
(til HOVSTAD).

Hvorledes er det fat med doktoren, De?   Hvad
skal en tænke om sligt?

HOVSTAD.

De véd jo,  hvor fremfusende han er.

EN   ANDEN   HERRE
(til BILLING).

Hør; De vanker jo der i huset.   Har De mærket
om manden drikker?

BILLING.

Jeg véd, Gud døde mig, ikke hvad jeg skal sige.
Toddyen er altid på bordet,  når der kommer nogen.

EN   TREDJE   HERRE.

Nej, jeg tror heller, han er forrykt iblandt.

DEN   FØRSTE   HERRE.

Ja,   mon   der   ikke   er   nogen   arvelig  galskab i
familjen?

BILLING.

Det kan s'gu gerne være, det.

EN   FJERDE   HERRE.

Nej,   det   er  bare  pure ondskaben,   er det;   det
er hævn over et eller andet.

BILLING.

Han talte rigtignok en af dagene om gagetillæg;
men det fik han da ikke.

ALLE   HERRERNE
(istemmer).

Aha; da er det jo let at forstå!

DEN   DRUKNE   MAND
(inde i mængden).

Jeg   vil  ha' en blå en,   jeg!   Og så vil jeg ha'
en hvid en også!

RÅB.

Der  er  den drukne mand igen!   Ud med ham!

MORTEN   KIIL
(nærmer sig doktoren).

Nå,  Stockmann,   ser De  nu,   hvad der kommer
ud af sligt noget abespil?

DOKTOR   STOCKMANN.

Jeg har gjort min skyldighed.

MORTEN   KIIL.

Hvad   var det,   De sa' om garverierne i
Mølledalen?

DOKTOR STOCKMANN.

Det   hørte De  jo;  jeg  sa',   at det var fra dem
alt griseriet kom.

MORTEN   KIIL.

Fra <sp>mit</sp> garveri også?

DOKTOR   STOCKMANN.

Desværre, Deres garveri er nok det allerværste.

MORTEN   KIIL.

Vil De sætte <sp>det</sp> på tryk i aviserne?

DOKTOR   STOCKMANN.

Jeg stikker ingenting under stol.


MORTEN   KIIL.

Det kan bli' Dem dyrt, det, Stockmann.

(han går.)

EN   FED   HERRE
(går hen til HORSTER, hilser ikke på damerne).

Nå,   kaptejn,   De   låner   altså Deres   hus  ud  til
folkefiender?

HORSTER.

Jeg  tænker,   jeg  kan   gøre   med   min   ejendom,
hvad jeg vil, herr grosserer.

GROSSEREREN.

Så har De vel ikke noget imod, at jeg gør det
samme med min.

HORSTER.

Hvad mener grossereren?

GROSSEREREN.

Imorgen skal De høre fra mig.

(han vender sig og går.)

PETRA.

Var ikke det Deres reder, Horster?

HORSTER.

Jo, det var grosserer Vik.

ASLAKSEN
(med stemmesedlerne i hånden, stiger op på forhøjningen og ringer).

Mine  herrer,   må jeg  gøre   Dem  bekendt  med
udfaldet.   Med alle stemmer imod én -

EN YNGRE HERRE.

Den ene er den drukne mands!

ASLAKSEN.

Med alle stemmer imod en beskænket mands har
denne borgerforsamling erklæret badelægen, doktor
Tomas Stockmann for en folkefiende. (råb og
bifaldstegn.) Leve vort gamle hæderlige borgersamfund! (atter
bifaldsråb.) Leve vor dygtige og virksomme byfogd,
som så lojalt har undertrykt blodets røst! (hurra.)
Mødet er hævet.

(han stiger ned.)

BILLING.

Leve dirigenten!

HELE   MÆNGDEN.

Hurra for bogtrykker Aslaksen!

DOKTOR   STOCKMANN.

Min hat og min frakke, Petra! Kaptejn, har
De plads for passagerer til den nye verden?

HORSTER.

For Dem og Deres skal der skaffes plads, herr
doktor.

DOKTOR   STOCKMANN

(mens PETRA hjælper ham frakken på).

Godt.   Kom, Katrine!   Kom, gutter!

(han tar sin hustru under armen.)

FRU   STOCKMANN
(sagte).

Snille Tomas,  lad os gå bagvejen.

DOKTOR   STOCKMANN.

Ingen bagveje, Katrine. (med hævet røst.) I skal få
høre fra folkefienden, før han ryster støvet af sine
fødder! Jeg er ikke så godslig som en viss person;
jeg siger ikke: jeg tilgiver eder; thi I véd ikke,
hvad I gør.

ASLAKSEN
(råber).

Det   er   en   bespottelig   sammenligning,    doktor
Stockmann!

BILLING.

Det   er,   Gud   dø - -.    Sligt  er  drøjt at høre
på for en alvorlig mand.

EN   GROV   STEMME.

Og så, truer han også!

OPHIDSENDE   RÅB.

Lad  os   slå  ruderne  ind hos ham!   Dyp ham i
fjorden!

EN   MAND
(i mængden).

Blæs i luren, Evensen!   Tud, tud!

(Lurtoner,  piber og vilde skrig.    Doktoren går med sine mod udgangen.
HORSTER baner vej for dem.)

HELE   MÆNGDEN
(hyler efter de bortgående).

Folkefiende!   Folkefiende!   Folkefiende!

BILLING,
(idet han ordner sine notitser).

Nej   Gud   døde   mig,   om jeg  vil  drikke  toddy
hos Stockmanns ikveld!

(De forsamlede stimler mod  udgangen; larmen forplanter sig udenfor;
fra gaden høres råbet: "Folkefiende!   Folkefiende!")

FEMTE AKT.

(DOKTOR STOCKMANNS arbejdsværelse. Boghylder og skabe med
forskellige præparater langs væggene. I baggrunden er udgang til forstuen; i
forgrunden til venstre dør til dagligstuen. På væggen til højre er to
vinduer, hvori alle ruderne er knuste. Midt i værelset står doktorens
skrivebord, bedækket med bøger og papirer. Værelset er i uorden. Det
er formiddag.)

(DOKTOR STOCKMANN, i slåbrok og tøfler og med kalot, står krumbøjet og
rager med  en paraply under et  af skabene; tilsidst haler han en sten
frem.)

DOKTOR   STOCKMANN
(taler gennem den åbne dagligstuedør).

Katrine, her fandt jeg en til.

FRU   STOCKMANN
(inde i dagligstuen).

Å, du finder visst en hel del endnu.

DOKTOR   STOCKMANN
(lægger stenen hen til en hob andre på bordet).

De stenene skal jeg gemme som en helligdom.
Ejlif og Morten skal få se på dem hver dag, og når
de er ble't voksne, skal de få dem i arv efter mig.
(rager under en boghylde.) Har ikke - hvad fanden heder
hun nu, - hun, tøsen, - har hun ikke været efter
glasmesteren endnu?

FRU   STOCKMANN
(kommer ind).

Jo, men han svarte, han vidste ikke, om han
kunde komme idag.

DOKTOR   STOCKMANN.

Du skal gerne se, han tør ikke.

FRU STOCKMANN.

Nej, Randine trode også, han tør ikke for
naboerne. (taler ind i dagligstuen.) Hvad er det du vil,
Randine? Nå så. (går ind og kommer straks tilbage.) Her er et
brev til dig, Tomas.

DOKTOR   STOCKMANN.

Lad mig se. (åbner det og læser.) Ja så.

FRU   STOCKMANN.

Hvem  er det fra?

DOKTOR   STOCKMANN.

Fra husværten.   Han siger os op.

FRU   STOCKMANN.

Er det virkelig sandt? Han, som er så
skikkelig en mand -

DOKTOR   STOCKMANN
(ser i brevet).

Han tør ikke andet, siger han. Han gør det
så nødig; men han tør ikke andet - for sine
medborgeres skyld - af hensyn til den offentlige mening
- er afhængig - tør ikke støde visse formående
mænd for hodet -

FRU   STOCKMANN.

Der kan du bare se, Tomas.

DOKTOR STOCKMANN.

Ja, ja, jeg ser det nok; de er fejge,
allesammen, her i byen; intet menneske tør noget af
hensyn til alle de andre mennesker. (slænger brevet på bordet.)
Men det kan jo være os det samme, Katrine. Nu
rejser vi til den nye verden, og så -

FRU   STOCKMANN.

Ja men, Tomas, er det rigtig vel betænkt, dette
med at rejse?

DOKTOR   STOCKMANN.

Skulde jeg kanske bli' her, hvor de har sat
mig i gabestokken som en folkefiende, brændemærket
mig, slåt mine vinduer istykker! Og vil du se her,
Katrine; de har revet en flænge i mine sorte buxer
også.

FRU   STOCKMANN.

Å nej da;  og det er de bedste du har!

DOKTOR   STOCKMANN.

En skulde aldrig ha' sine bedste buxer på, når
en er ude og strider for frihed og sandhed. Ja, jeg
bryder mig ikke så stort om buxerne, skønner du;
for de kan du altid snurpe sammen for mig. Men
det er <sp>det</sp>, at mobben og massen vover at gå mig
ind på livet, som om de var mine ligemænd, - det
er <sp>det</sp>, som jeg ikke kan fordøje for min død!

FRU   STOCKMANN.

Ja, de har været svært grove imod dig her i
byen, Tomas; men behøver vi da at rejse helt ud
af landet for <sp>det</sp>?

DOKTOR   STOCKMANN.

Tror du kanske ikke plebejerne er ligeså
næsevise i de andre byer som her? Å jo, du, det blir
nok omtrent hip som hap. Nå, skidt; lad køterne
glæfse; <sp>det</sp> er ikke det værste; det værste er, at
alle mennesker er parti-trælle hele landet udover.
Ikke for <sp>det</sp>, - det er kanske ikke ligere i det fri
vesten heller; der grasserer jo også den kompakte
majoritet og den liberale offentlige mening og alt det
andet djævelskab. Men forholdene er storslagne der,
ser du; de kan dræbe, men de sejgpiner ikke; de
klyper ikke en fri sjæl med skruestikker ligesom
herhjemme. Og i nødsfald så kan en jo holde sig
undaf. (går henad gulvet.) Dersom jeg bare vidste, hvor
der var en urskog eller en liden sydhavsø at få
købt for en billig pris -

FRU   STOCKMANN.

Ja men gutterne da, Tomas?

DOKTOR   STOCKMANN
(standser).

Hvor du er underlig, Katrine! Vilde du heller,
at gutterne skulde vokse op i et sligt samfund som
vort? Du så jo selv igåraftes, at halvparten af
befolkningen er bindegal; og når den anden halvpart
ikke har mistet forstanden, så er det, fordi de er
fæhunde, som ikke har nogen forstand at miste.

FRU   STOCKMANN.

Nej men, snille Tomas, du er da også så
uforsigtig i din mund.

DOKTOR   STOCKMANN.

Nå! Er det kanske ikke sandt, hvad jeg siger?
Vender de ikke op og ned på alle begreber? Rører
de ikke ret og uret sammen i én vælling? Kalder de
ikke alt det for løgn, som jeg véd er sandhed? Men
det aller ravgaleste er, at her går voksne liberale
mennesker omkring i hobetal og indbilder både sig
selv  og  andre,  at  de  er frisindede!   Skulde du ha'
hørt sligt, Katrine!

FRU   STOCKMANN.

Ja, ja,  det er visst rent galt, men -

(PETRA kommer ind fra dagligstuen.)

FRU   STOCKMANN.

Er du alt kommen fra skolen nu?

PETRA.

Ja; jeg er ble't opsagt.

FRU   STOCKMANN.

Opsagt!

DOKTOR   STOCKMANN.

Du også!

PETRA.

Fru Busk sa' mig op; og så syntes jeg, det
var bedst, jeg gik straks.

DOKTOR   STOCKMANN.

Det gjorde du, min sæl, ret i!

FRU   STOCKMANN.

Hvem skulde da tænkt, at fru Busk var et så
slet menneske!

PETRA.

Å, mor, fru Busk er såmænd ikke slet; jeg så
tydeligt, hvor ondt det gjorde hende. Men hun turde
ikke andet, sa' hun; og så blev jeg opsagt.

DOKTOR   STOCKMANN
(ler og gnider hænderne).

Hun turde ikke andet, hun, heller! Å, det er
dejligt.

FRU   STOCKMANN.

Å nej,  efter de fæle spektakler igåraftes, så -

PETRA.

Det var ikke <sp>det</sp> alene. Nu skal du bare
høre, far!

DOKTOR   STOCKMANN.

Nå da?

PETRA.

Fru Busk viste mig ikke mindre end tre breve,
som hun havde fåt imorges -

DOKTOR   STOCKMANN.

Uden navn vel?

PETRA.

Ja.

DOKTOR   STOCKMANN.

Ja, for de <sp>tør</sp> ikke vove navnet, Katrine!

PETRA.

Og i to af dem stod der, at en herre, som
vanker her i huset, havde fortalt i klubben inat, at
jeg havde sådanne overmåde frie meninger om
forskellige ting -

DOKTOR   STOCKMANN.

Og det nægted du da  vel ikke for?

PETRA.

Nej, det kan du jo vide. Fru Busk har selv
så temmelig fri meninger, når vi er på
tomandshånd; men da nu dette var kommet ud om mig, så
turde hun ikke beholde mig.

FRU   STOCKMANN.

Og tænk, - det er en, som vanker her i huset!
Der ser du, hvad du har for din gæstfrihed, Tomas.

DOKTOR   STOCKMANN.

Sligt griseri vil vi ikke leve i længer. Pak ind
så fort du kan, Katrine; lad os komme væk jo før
jo heller.

FRU   STOCKMANN.

Vær stille; jeg synes, der er nogen ude i gangen.
Se efter, Petra.

PETRA
(åbner døren).

Å, er det Dem, kaptejn Horster? Vær så god
og kom ind.

KAPTEJN   HORSTER
(fra forstuen).

Goddag. Jeg syntes, jeg måtte indom og høre
hvorledes det står til.

DOKTOR   STOCKMANN
(ryster hans hånd).

Tak;  det var rigtig snildt af Dem.

FRU   STOCKMANN.

Og tak, fordi De hjalp os igennem, kaptejn
Horster.

PETRA.

Men hvorledes slap De så hjem igen?

HORSTER.

Å jo, det gik; jeg har jo så temmelige kræfter;
og de folk er nu mest for at bruge munden.

DOKTOR   STOCKMANN.

Ja, er det ikke mærkeligt, De, med denne
svinagtige fejgheden? Kom, her skal jeg vise Dem noget!
Se, her ligger alle stenene, som de hev ind til os.
Se bare på dem! Der er, min sæl, ikke mere end
to ordentlige, digre kampestene i hele haugen; resten
er ikke andet end puksten, - rent småpluk. Og
endda så stod de derude og skråled og svor på, at
de vilde slå mig fordærvet; men handling -
handling - nej, det ser en ikke stort til her i byen!

HORSTER.

Det var nu også det bedste for Dem denne
gang, herr doktor.

DOKTOR   STOCKMANN.

Visst var det så. Men det er ærgerligt
alligevel; for kommer det engang til et alvorligt,
landsvigtigt håndgemæng, så skal De se, den offentlige
mening vil være for at ta' benene på nakken, og så
sætter den kompakte majoritet tilskogs som en
saueflok, kaptejn Horster. Det er <sp>det</sp>, som er så
sørgeligt at tænke på; det gør mig så inderlig ondt -.
Nej, men for fanden, - igrunden så er det jo bare
dumheder, dette her. Har de sagt, at jeg er en
folkefiende, så lad mig være en folkefiende da.

FRU   STOCKMANN.

Det blir du såmænd aldrig,  Tomas.

DOKTOR   STOCKMANN.

Det skal du sletikke bande på, Katrine. Et
stygt ord kan virke som et knappenålsrisp i lungen.
Og dette fordømte ord -; jeg kan ikke bli' det kvit;
det har sat sig fast her under hjertekulen; det ligger
og graver og suger ligesom sure safter. Og det
hjælper der ingen magnesia imod.

PETRA.

Pyt; du skal bare le af dem, far.

HORSTER.

Folk kommer nok engang på andre tanker, herr
doktor.

FRU   STOCKMANN.

Ja, Tomas, det kan du være så sikker på, som
du står her.

DOKTOR   STOCKMANN.

Ja, kanske når det er forsent. Men så kan de
<sp>ha'</sp> det så godt! Så kan de gå her i sit griseri og
angre på, at de har drevet en patriot i
landflygtighed. Når sejler De, kaptejn Horster.

HORSTER.

Hm, - det var egentlig det, jeg kom for at tale
med Dem om -

DOKTOR   STOCKMANN.

Nå, er der kommet noget ivejen med skibet?

HORSTER.

Nej; men det blir nok så, at jeg ikke går med.

PETRA.

De er da vel ikke ble't opsagt?

HORSTER
(smiler).

Jo, jeg er rigtignok det.

PETRA.

De også.

FRU   STOCKMANN.

Der ser du bare, Tomas.

DOKTOR   STOCKMANN.

Og det for sandhedens skyld! Å, dersom jeg
havde kunnet tænkt mig noget sligt -

HORSTER.

Det skal De ikke ta' Dem videre nær af; jeg
finder nok en post hos et eller andet udenbys rederi.

DOKTOR   STOCKMANN.

Og det er denne grosserer Vik, - en formuende
mand, uberoende af alle og enhver -! Tvi, for
fanden!

HORSTER.

Han er ellers ganske retsindig; og han sa' selv,
han vilde gerne ha' beholdt mig, hvis han bare
turde -

DOKTOR   STOCKMANN.

Men han turde ikke?   Nej,  det forstår sig!

HORSTER.

Det er ikke så grejt, sa' han, når en hører til
et parti -

DOKTOR   STOCKMANN.

Det var et sandt ord af den hædersmand. Et
parti, der er ligesom en kødkværn, det; det maler
alle hoderne sammen til en grød; og derfor så blir
de også grødhoder og kødhoder, alle ihob!

FRU   STOCKMANN.

Nej, men Tomas da!

PETRA
(til HORSTER).

Havde De bare ikke fulgt os hjem, så kanske
ikke det var kommet så vidt.

HORSTER.

Jeg angrer ikke på det,

PETRA
(rækker ham hånden).

Tak for det!

HORSTER
(til doktoren).

Og så var det  <sp>det</sp>,  jeg vilde   sige,   at  når De
endelig vil rejse, så har jeg tænkt på et andet råd -

DOKTOR   STOCKMANN.

Det var bra'; bare vi kan komme fort afsted -

FRU   STOCKMANN.

Hys; banked det ikke?

PETRA.

Det er visst onkel.

DOKTOR STOCKMANN.

Aha!   (råber.)   Kom ind!

FRU   STOCKMANN.

Snille Tomas, lov mig nu endelig -

(BYFOGD STOCKMANN kommer fra forstuen.)

BYFOGDEN
(i døren).

Å,  du er optaget.    Ja,  så vil jeg heller -

DOKTOR   STOCKMANN.

Nej, nej; kom du bare.

BYFOGDEN.

Men jeg ønsked at tale med dig under fire øjne.

FRU   STOCKMANN.

Vi skal gå ind i dagligstuen sålænge.

HORSTER.

Og jeg vil komme igen siden.

DOKTOR   STOCKMANN.

Nej,   gå De  ind med,   kaptejn Horster;  jeg må
få vide nærmere besked -

HORSTER.

Ja, ja, så venter jeg da.

(Han følger FRU STOCKMANN og PETRA ind i dagligstuen.)

BYFOGDEN
(siger intet men skotter mod vinduerne).

DOKTOR   STOCKMANN.

Du finder kanske, her er vel luftigt idag?   Sæt
huen på.

BYFOGDEN.

Tak,  hvis jeg  måtte   det.   (gør så.)   Jeg tror,  jeg
har forkølet mig igår; jeg stod og frøs -

DOKTOR   STOCKMANN.

Så?   Da syntes jeg s'gu det var varmt nok.

BYFOGDEN.

Jeg  beklager,   at  det  ikke   stod i min magt at
forhindre disse natlige excesser.

DOKTOR   STOCKMANN.

Har du ellers noget særdeles at sige mig?

BYFOGDEN
(tager et stort brev frem).

Jeg   har   dette   aktstykke  til  dig  fra
badedirektionen.

DOKTOR   STOCKMANN.

Er jeg opsagt?

BYFOGDEN.

Ja, fra dags dato. (lægger brevet på bordet.) Det gør
os ondt; men - rent ud sagt - vi turde ikke andet
for den almene opinions skyld.

DOKTOR   STOCKMANN
(smiler).

Turde ikke?   Det ord har jeg hørt <sp>før</sp> idag.

BYFOGDEN.

Jeg be'r, du vil gøre dig din stilling klar. Du
må ikke for fremtiden regne på nogensomhelst praxis
her i byen.

DOKTOR   STOCKMANN.

Fanden ivold med praxisen! Men hvoraf véd
du det så visst?

BYFOGDEN.

Husejerforeningen har sat igang en liste, som
bæres fra hus til hus. Alle velsindede borgere
opfordres til ikke at benytte dig; og jeg tør indestå
for, at ikke en eneste husfader vover at nægte sin
underskrift; man <sp>tør</sp> det ikke, simpelt hen.

DOKTOR   STOCKMANN.

Nej,  nej; det tviler jeg ikke på.   Men hvad så?

BYFOGDEN.

Hvis jeg måtte gi' dig et råd, så skulde det
være det, at du fraflytted stedet for nogen tid -

DOKTOR   STOCKMANN.

Ja, jeg tænker netop så småt på at fraflytte
stedet.

BYFOGDEN.

Vel. Og når du så havde fåt sådan et halvt
års tid til at betænke dig i, og du da efter moden
overvejelse kunde bekvemme dig til i et par
beklagende ord at erkende din vildfarelse -

DOKTOR   STOCKMANN.

Så kunde jeg kanske få min post igen, mener du?

BYFOGDEN.

Kanske;  sletikke ganske umuligt.

DOKTOR   STOCKMANN.

Ja, men den offentlige mening da? I tør jo
ikke for den offentlige menings skyld.

BYFOGDEN.

Opinionen er en overmåde variabel ting. Og,
oprigtig talt, det er os af særdeles vigtighed at få
en sådan indrømmelse fra din hånd.

DOKTOR   STOCKMANN.

Ja, den slikker I jer nok om næsen efter! Men
du husker da vel, for fanden, hvad jeg før har sagt
dig om den slags rævekunster!

BYFOGDEN.

Dengang var din position ganske anderledes
favorabel; dengang turde du supponere, at du havde
hele byen i ryggen -

DOKTOR    STOCKMANN.

Ja, og nu får jeg føle, at jeg har hele byen på
nakken -. (bruser op.) Men ikke, om jeg så havde
selve fanden og hans oldemor på nakken -! Aldrig,
- aldrig, siger jeg!
BYFOGDEN.

En familieforsørger tør ikke handle således, som
du gør. Du tør det ikke, Tomas.

DOKTOR   STOCKMANN.

Tør jeg ikke! Der er bare en eneste ting i
verden, som en fri mand ikke tør; og véd du, hvad
det er?

BYFOGDEN.

Nej.

DOKTOR   STOCKMANN.

Naturligvis; men <sp>jeg</sp> skal fortælle dig det. En
fri mand tør ikke svine sig til som en lurv; han tør
ikke bære sig ad slig, at han måtte spytte sig selv
i øjnene.

BYFOGDEN.

Dette her klinger jo overmåde plausibelt; og
dersom der ikke forelå en anden forklaringsgrund
for din halstarrighed -; men det gør der jo
rigtignok -

DOKTOR   STOCKMANN.

Hvad mener du med <sp>det</sp>?

BYFOGDEN.

Det forstår du visst meget godt. Men som din
bror og som en besindig mand råder jeg dig til,
ikke at bygge altfor trygt på forhåbninger og
udsigter, som kanske så såre let kunde slå fejl.

DOKTOR   STOCKMANN.

Men hvad i alverden skal <sp>det</sp> sigte til?

BYFOGDEN.

Vil du virkelig bilde mig ind, at du skulde være
uvidende   om   de   testamentariske   dispositioner,   som
garvermester Kiil har truffet?

DOKTOR   STOCKMANN.

Jeg véd, at den smule, han ejer, skal gå til en
stiftelse for gamle trængende håndværksfolk. Men
hvad kommer det mig ved?

BYFOGDEN.

For det første er det nu ikke smuler, her er
tale om. Garvermester Kiil er en temmelig formuende
mand.

DOKTOR   STOCKMANN.

Det har jeg aldrig havt en anelse om -!

BYFOGDEN.

Hm, - virkelig ikke? Du har altså heller ikke
en anelse om, at en ikke ubetydelig del af hans
formue skal tilfalde dine børn, således at du og din
hustru skal nyde renterne for livstid. Har han ikke
sagt dig det?

DOKTOR   STOCKMANN.

Nej så min sæl om han har! Tvert imod; han
har støt og stadig gåt og raset over, at han var så
urimelig højt skatlagt. Men véd du da også dette
her så ganske visst, Peter?

BYFOGDEN.

Jeg har det fra en aldeles pålidelig kilde.

DOKTOR   STOCKMANN.

Nej, Herregud, så blir jo Katrine sikret, - og
børnene også! Det må jeg da rigtignok fortælle -
(råber.) Katrine, Katrine!
BYFOGDEN
(holder ham tilbage).

Hys, sig ikke et ord endnu!

FRU   STOCKMANN
(åbner døren).

Hvad er der påfærde?

DOKTOR   STOCKMANN.

Ingen ting, du; gå bare ind igen.

(FRU STOCKMANN lukker.)

DOKTOR   STOCKMANN
(driver om på gulvet).

Sikret! Nej, tænk, - de er sikret allesammen!
Og det for livstid! Det er dog en velsignet følelse
at vide sig sikret!

BYFOGDEN.

Ja, men det er netop <sp>det</sp>, du ikke er.
Garvermester Kiil kan annullere testamentet hvad dag og
time han vil.

DOKTOR   STOCKMANN.

Men det gør han ikke, min gode Peter.
Grævlingen er altfor kisteglad over, at jeg tar fat på dig
og dine velvise venner.

BYFOGDEN
(studser og ser forskende på ham).

Aha,  dette kaster lys over adskilligt.

DOKTOR   STOCKMANN.

Hvilket adskilligt?

BYFOGDEN.

Det hele har altså været en kombineret manøvre.
Disse voldsomme, hensynsløse attentater, som du -
i sandhedens navn - har rettet mod stedets ledende
mænd -

DOKTOR   STOCKMANN.

Hvad de;  hvad de?

BYFOGDEN.

De var altså ikke andet, end et aftalt vederlag
for denne gamle hævnsyge Morten Kiils testamente.

DOKTOR   STOCKMANN
(næsten mållos).

Peter, - du er da den fæleste plebejer, jeg har
kendt alle mine levedage.

BYFOGDEN.

Mellem os er det forbi. Din afsked er
uigenkaldelig; - for nu har vi våben imod dig.

(han går.)

DOKTOR   STOCKMANN.

Tvi, tvi, tvi! (råber.) Katrine! Gulvet skal skylles
efter ham! Lad hende komme ind med en balje,
hun, - hun - hvad fanden -, hun, som altid er
sodet om næsen -

FRU   STOCKMANN
(i dagligstuedøren).

Hys, hys da, Tomas!

PETRA
(også i døren).

Far, bedstefar er her og spør, om han kan få
tale med dig alene.

DOKTOR   STOCKMANN.

Ja, visst kan han så. (ved døren.) Kom De, svigerfar.

(MORTEN KIIL kommer ind.   Doktoren lukker døren efter ham.)

DOKTOR   STOCKMANN.

Nå, hvad er det så?   Sæt Dem ned.

MORTEN   KIIL.

Ikke sidde. (ser sig om.) Her ser pent ud hos Dem
idag, Stockmann.

DOKTOR   STOCKMANN.

Ja, synes De ikke det?

MORTEN   KIIL.

Rigtig pent ser her ud; og frisk luft er her
også; idag har De da nok af det sure stoffet, som
De snakked om igår. De må ha' en svært fin
samvittighed idag, kan jeg tænke.

DOKTOR   STOCKMANN.

Ja, det har jeg.

MORTEN   KIIL.

Kan tænke mig det. (banker sig på brystet.) Men véd
De, hvad det er for noget, <sp>jeg</sp> har her?

DOKTOR   STOCKMANN.

Det er vel også en fin samvittighed, håber jeg.

MORTEN   KIIL.

Pyt! Nej, det er noget, som er bedre end
som så.

(han tar en tyk tegnebog frem, åbner den og viser en del papirer.)

DOKTOR   STOCKMANN
(ser forundret på ham).

Aktier i badeanstalten?

MORTEN   KIIL.

De var ikke vanskelige at få idag.

DOKTOR   STOCKMANN.

Og De har været ude og købt -?

MORTEN   KIIL.

Så mange, jeg havde penge til.

DOKTOR   STOCKMANN.

Men, kære svigerfar, - så fortvilet, som det
står til med badet nu!

MORTEN   KIIL.

Hvis De bær' Dem ad som et fornuftigt
menneske, så får De nok badet på fode igen.

DOKTOR   STOCKMANN.

Ja, De ser jo selv, jeg gør alt, hvad jeg kan;
men -. Folk er jo gale her i byen!

MORTEN   KIIL.

De sa' igår, at det værste griseriet kom fra mit
garveri. Men hvis om <sp>det</sp> var sandt, så måtte jo
min bedstefar, og min far før mig, og jeg selv i
mangfoldige år ha' gåt og griset byen til, ligesom
tre morderengler. Tror De, jeg lar den skam sidde
på mig?

DOKTOR   STOCKMANN.

Desværre,  det blir De s'gu nok nødt til.

MORTEN   KIIL.

Nej tak. Jeg holder på mit gode navn og rygte.
Folk kalder mig for "grævlingen", har jeg hørt sige.
En grævling, det er jo en slags gris, det; men det
skal de aldrig i verden få ret i. Jeg vil leve og
dø som et rensligt menneske.

DOKTOR   STOCKMANN.

Og   hvorledes vil De bære Dem   ad   med   <sp>det</sp>?

MORTEN   KIIL.

<sp>De</sp> skal gøre mig ren,  Stockmann.

DOKTOR   STOCKMANN.

Jeg!

MORTEN   KIIL.

Véd De, hvad det er for penge, jeg har købt
disse her aktierne for? Nej, det kan De ikke vide;
men nu skal jeg sige Dem det. Det er de penge,
som Katrine og Petra og smågutterne skal ha' efter
mig. Ja, for jeg har nu lagt mig lidt tilbedste
alligevel, ser De.

DOKTOR   STOCKMANN
(bruser op).

Og så går De hen og tar Katrines penge
til sligt!

MORTEN   KIIL.

Ja, de pengene står nu i badet allesammen. Og
nu vil jeg rigtig se, om De er så binde - pine -
gal alligevel, Stockmann. Lar De endnu komme dyr
og sligt stygt noget fra mit garveri, så er det
akkurat det samme, som at skære brede remmer af
Katrines hud, og af Petras også, og af smågutternes;
men <sp>det</sp> gør ingen skikkelig husfar, - hvis han ikke
er en gal mand da.

DOKTOR   STOCKMANN
(som går op og ned).

Ja, men jeg <sp>er</sp> en gal mand; jeg <sp>er</sp> en gal
mand!

MORTEN   KIIL.

Så rent ravruskende gal er De vel ikke, når
det gælder kone og børn.

DOKTOR   STOCKMANN
(standser foran  ham).

Hvorfor kunde De ikke talt med mig, før De
gik hen og købte alt det kram!

MORTEN   KIIL.

Det,  som er gjort,  det har bedst klem,  det.

DOKTOR   STOCKMANN
(driver urolig omkring).

Dersom jeg endda ikke var så viss i min sag -!
Men jeg er så inderlig overtydet om, at jeg har ret.

MORTEN   KIIL
(vejrer tegnebogen i hånden).

Holder De på med den galskaben, så er de ikke
stort værd, disse her.

(han stikker tegnebogen i lommen.)

DOKTOR   STOCKMANN.

Men, for fanden, videnskaben måtte da vel også
kunne finde på forebyggelsesmidler, synes jeg; et
eller andet præservativ -

MORTEN   KIIL.

Mener De noget til at dræbe dyrene med?

DOKTOR   STOCKMANN.

Ja,  eller til at gøre dem  uskadelige.

MORTEN   KIIL.

Kunde De   ikke  probere   med  noget rottekrudt?

DOKTOR   STOCKMANN.

Å, snak, snak! - Men alle folk siger jo, at det
bare er en indbildning. Kan det så ikke være en
indbildning da! Lad dem <sp>ha'</sp> det så godt! Har
ikke de uvidende tranghjertede køtere skældt mig ud
for en folkefiende; - og så var de færdig at rive
klæ'rne af kroppen på mig også!

MORTEN   KIIL.

Og så alle ruderne, som de har slåt istykker
for Dem da!

DOKTOR    STOCKMANN.

Ja, og så dette her med pligter imod familjen!
Det må jeg snakke med Katrine om; hun er så nøje
inde i de sager.

MORTEN   KIIL.

Det er bra'; lyd De bare en fornuftig kones råd.

DOKTOR   STOCKMANN
(farer imod ham).

At De også kunde bære Dem så bagvendt ad!
Sætte Katrines penge på spil; sætte mig i denne
græsselige pinefulde vånde! Når jeg ser på Dem, så
er det, som jeg så fanden selv -!

MORTEN   KIIL.

Så er det bedst jeg går da. Men inden klokken
to vil jeg ha' besked fra Dem. <sp>Ja</sp> eller <sp>nej</sp>. Blir
det <sp>nej</sp>, så går aktierne til stiftelsen, - og det den
dag idag.

DOKTOR   STOCKMANN.

Og hvad får så Katrine?

MORTEN   KIIL.

Ikke en snus.

(Døren til forstuen blir åbnet. REDAKTØR HOVSTAD og BOGTRYKKER ASLAKSEN
kommer tilsyne derude.)

MORTEN   KIIL.

Nej se de to dér?

DOKTOR   STOCKMANN
(stirrer på dem).

Hvad for noget! Vover <sp>De</sp> endnu at komme
her ind til mig!

HOVSTAD.

Ja såmænd gør vi så.

ASLAKSEN.

Vi har noget at snakke med Dem om,   ser De.

MORTEN   KIIL
(hvisker).

Ja eller nej - inden klokken to.

ASLAKSEN
(med et øjekast til HOVSTAD).

Aha!

(MORTEN KIIL går.)

DOKTOR   STOCKMANN.

Nå, hvad er det så De vil mig?   Gør det kort.

HOVSTAD.

Jeg kan godt begribe, at De har imod os for
vor holdning under mødet igår -

DOKTOR   STOCKMANN.

Og det kalder De holdning? Jo, det var en
dejlig holdning! Jeg kalder det holdningsløst,
kærringagtigt -. Fy for fanden!

HOVSTAD.

Kald det for hvad det så skal være; men vi
<sp>kunde</sp> ikke andet.

DOKTOR   STOCKMANN.

De <sp>turde</sp> vel ikke andet?   Er det ikke så?

HOVSTAD.

Ja, om De så vil.

ASLAKSEN.

Men hvorfor lod De ikke et lidet ord falde i
forvejen? Bare sligt et lidet vink til herr Hovstad
eller mig.

DOKTOR   STOCKMANN.

Et vink?   Om hvad?

ASLAKSEN.

Om det, som stak bagved.

DOKTOR   STOCKMANN.

Jeg forstår Dem aldeles ikke.

ASLAKSEN
(nikker fortrolig).

Å jo så gu' gør De så, doktor Stockmann.

HOVSTAD.

Det er da ikke noget at lægge dølgsmål på
længer nu.

DOKTOR   STOCKMANN
(ser afvekslende på dem).

Ja,  men i pokkers skind og ben -!

ASLAKSEN.

Må jeg spørge, - går ikke Deres svigerfar
omkring i byen og køber op alle badeaktierne?

DOKTOR   STOCKMANN.

Jo, han har været ude og købt badeaktier idag;
men -?

ASLAKSEN.

Det havde været  klogere,   om De  havde fåt en
anden til at gøre det, - en, som ikke stod Dem fuldt
så nær.

HOVSTAD.

Og så skulde De ikke ha' trådt op under navn.
Der behøvte jo ingen at vide, at angrebet på
badeanstalten kom fra Dem. De skulde ha' ta't mig med
på råd, doktor Stockmann.

DOKTOR   STOCKMANN
(ser frem for sig; et lys synes at gå op for ham og han siger som
himmelfalden):

Kan sligt være tænkeligt?   Kan sligt noget gøres?

ASLAKSEN
(smiler).

Det viser sig jo, at det kan gøres. Men det bør
helst gøres fint, skønner De.

HOVSTAD.

Og så bør der helst være flere med om det;
for det er jo altid så, at ansvaret mindsker for den
enkelte, når han har andre med sig.

DOKTOR   STOCKMANN
(fattet).

Kort og godt, mine herrer, - hvad er det,
De vil?

ASLAKSEN.

Det  kan herr Hovstad bedst -

HOVSTAD.

Nej, sig De det, Aslaksen.

ASLAKSEN.

Nå ja, det er <sp>det<sp>, at nu, da vi véd, hvorledes
det hele hænger sammen, så tror vi nok, at vi tør
stille "Folkebudet" til Deres rådighed.

DOKTOR   STOCKMANN.

<sp>Nu</sp> tør De det? Men den offentlige mening
da? Frygter De ikke for, at der vil rejse sig en
storm imod os?

HOVSTAD.

Vi får se at ride stormen af.

ASLAKSEN.

Og så får doktoren se at være kvik i vendingen.
Så fort Deres angreb har gjort sin nytte -

DOKTOR   STOCKMANN.

Så fort min svigerfar og jeg har fåt aktierne
ihænde for en billig pris, mener De -?

HOVSTAD.

Det er vel nærmest videnskabelige hensyn, som
driver Dem til at bli' den styrende ved badet.

DOKTOR   STOCKMANN.

Forstår sig; det var af videnskabelige hensyn,
at jeg fik han gamle grævlingen til at gå med på
dette her. Og så flikker vi lidt på vandledningen
og roder lidt op i stranden uden at det koster
bykassen en halv krone. Tror De ikke, det går?
Hvad?

HOVSTAD.

Jeg tænker det, - når De har "Folkebudet"
med Dem.

ASLAKSEN.

I et frit samfund er pressen en magt, herr
doktor.

DOKTOR   STOCKMANN.

Ja vel;  og det er jo den offentlige mening også;
og De, herr Aslaksen, De tar da vel husejerforeningen
på Deres samvittighed?

ASLAKSEN.

Både husejerforeningen og mådeholdsvennerne.
Vær tryg for det.

DOKTOR   STOCKMANN.

Men, mine herrer -; ja, jeg skammer mig ved
at spørge om det; men, hvad vederlag -?

HOVSTAD.

Helst vilde vi jo hjælpe Dem for rent ingenting,
kan De skønne. Men "Folkebudet" står på svage
fødder; det vil ikke rigtig gå; og at standse bladet
nu, da her er så mangt at virke for i den store
politik, det vilde jeg så inderlig nødig.

DOKTOR   STOCKMANN.

Forstår sig; det måtte jo falde svært hårdt for
en folkeven som De. (bruser ud.) Men jeg er en
folkefiende, jeg! (farer om i værelset.) Hvor har jeg kæppen
henne? Hvor fanden har jeg kæppen?

HOVSTAD.

Hvad skal det sige?

ASLAKSEN.

De vil da vel aldrig -?

DOKTOR   STOCKMANN
(standser).

Og hvis jeg nu ikke gav Dem en eneste øre af
alle mine aktier? Mynten sidder ikke løs hos os
rige folk, må De huske på.

HOVSTAD.

Og <sp>De</sp> må huske på, at den sag med aktierne
kan fremstilles på to måder.

DOKTOR   STOCKMANN.

Ja, det er De nok mand for; hvis jeg ikke
kommer "Folkebudet" til hjælp, så får De visst et fælt
syn på den sagen; De gør vel jagt på mig, kan jeg
tænke, - sætter efter mig, - prøver på at kværke
mig, som hunden kværker haren!

HOVSTAD.

Det er efter naturens lov; ethvert dyr vil
livnære sig.

ASLAKSEN.

En får ta' føden, hvor en kan finde den,
skønner De.

DOKTOR   STOCKMANN.

Så se I kan finde jer noget ude i rendestenen;
(farer om i værelset.) for nu skal det, pine død, vise sig,
hvem der er det stærkeste dyr af os tre. (finder
paraplyen og svinger den.) Hej, se her -!

HOVSTAD.

De vil da ikke forgribe Dem på os!

ASLAKSEN.

Tag Dem ivare med den paraplyen!

DOKTOR   STOCKMANN.

Ud af vinduet med Dem, herr Hovstad!

HOVSTAD
(ved forstuedøren).

Er De rent forrykt!

DOKTOR   STOCKMANN.

Ud af vinduet, herr Aslaksen! Spring, siger jeg!
Ligeså godt først som sidst.

ASLAKSEN
(løber rundt om skrivebordet).

Mådehold, herr doktor; jeg er en svagelig mand ;
jeg tåler så lidet - (skriger.)   Hjælp, hjælp!

(FRU STOCKMANN, PETRA og HORSTER kommer fra dagligstuen.)

FRU   STOCKMANN.

Men Gud bevare  mig,   Tomas,   hvad er her på
færde!

DOKTOR   STOCKMANN
(svinger paraplyen).

Hop ud, siger jeg!   Ned i rendestenen!

HOVSTAD.

Overfald   på   sagesløs   mand!    Jeg   skyder Dem
til vidne, kaptejn Horster.

(han skynder sig ud gennem forstuen.)

ASLAKSEN
(rådvild).

Den, som bare kendte de lokale forholde -

(smutter ud gennem dagligstuen.)

FRU   STOCKMANN
(holder på doktoren).

Men så styr dig da,  Tomas!

DOKTOR   STOCKMANN
(kaster paraplyen).

Ja så min sæl slap de fra det alligevel.

FRU   STOCKMANN.

Men hvad var det da, de vilde dig?

DOKTOR   STOCKMANN.

Det   skal  du  få   vide   siden;   nu  har jeg andre
ting  at  tænke  på.  (går til bordet og skriver  på  et visitkort.)
Se her, Katrine;  hvad står her?

FRU   STOCKMANN.

Tre store <sp>Nej</sp>; hvad er det?

DOKTOR   STOCKMANN.

Det skal du også få vide siden. (rækker kortet.)
<sp>Der</sp>, Petra; lad den sodede løbe op til grævlingen
med det, så fort hun kan. Skynd dig!

(PETRA går med kortet ud gennem forstuen.)

DOKTOR   STOCKMANN.

Ja, har ikke jeg idag havt besøg af alle
fandens sendebud, så véd jeg ikke. Men nu skal jeg
også spidse min pen imod dem, så den blir som en
syl; jeg skal dyppe den i ædder og galde; jeg skal
kyle mit blækhorn lige i skallen på dem!

FRU   STOCKMANN.

Ja, men vi rejser jo, Tomas.

(PETRA kommer tilbage.)

DOKTOR   STOCKMANN.

Nå?

PETRA.

Besørget.

DOKTOR   STOCKMANN.

Godt. - Rejser, siger du? Nej så pine død om
vi gør; vi blir, hvor vi er, Katrine!

PETRA.

Blir vi!

FRU   STOCKMANN.

Her i byen?

DOKTOR   STOCKMANN.

Ja netop her; her er valpladsen; her skal slaget
stå; her vil jeg sejre! Når jeg nu bare har fåt mine
buxer sy'd sammen,   så går jeg ud i byen og søger
efter hus;   vi må jo ha' tag over hodet til vinteren.

HORSTER.

Det skal De få hos mig.

DOKTOR   STOCKMANN.

Kan jeg det?

HORSTER.

Ja, det kan De så godt; jeg har rum nok, og
jeg er jo næsten aldrig hjemme.

FRU   STOCKMANN.

Å hvor det er snildt af Dem, Horster.

PETRA.

Tak!

DOKTOR   STOCKMANN
(ryster hans hånd).

Tak, tak! Så er altså den sorg slukt. Og så
tar jeg fat for alvor endnu i denne dag. Å, her blir
en uendelighed at rode op i, Katrine! Men det er
bra', at jeg nu får tiden så ganske til min
rådighed; ja, for se her; jeg er opsagt fra badet, skal
du vide -

FRU   STOCKMANN
(sukker).

Ak ja, det vented jeg jo.

DOKTOR   STOCKMANN.

- og så vil de ta' min praxis fra mig også.
Men lad dem det! Fattigfolk beholder jeg ialfald -
de, som ingenting betaler; og Herregud, det er jo
dem, som mest trænger til mig også. Men høre på
mig skal de, pine død, få lov til; jeg skal præke
for dem både i tide og i utide, som der står skrevet
etsteds.

FRU   STOCKMANN.

Men, snille Tomas, jeg synes, du har set, hvad
det nytter at præke.

DOKTOR   STOCKMANN.

Du er virkelig løjerlig, Katrine. Skulde jeg
kanske la' mig slå af marken af den offentlige
mening og den kompakte majoritet og sligt noget
djævelskab? Nej tak, du! Og det, jeg vil, det er jo så
simpelt og grejt og ligetil. Jeg vil bare få banket
ind i hodet på køterne, at de liberale er de fri
mænds lumskeste fiender, - at partiprogrammerne
vri'er halsen om på alle unge levedygtige sandheder,
- at hensigtsmæssighedshensynene vender op og ned
på moral og retfærdighed, så at det blir rent
grueligt at leve her tilslut. Ja, synes ikke De, kaptejn
Horster, at jeg måtte kunne få folk til at begribe
<sp>det</sp>?

HORSTER.

Kan gerne være; jeg skønner mig ikke rigtig
på sligt.

DOKTOR   STOCKMANN.

Jo, ser De, - nu skal De høre! Det er
parti-høvdingerne, som må udryddes. For en parti-høvding
er ligesom en ulv, ser De, - han er ligesom en
forslugen gråbén; - han behøver så og så mange
stykker småfæ om året, hvis han skal bestå. Se nu
bare Hovstad og Aslaksen! Hvor mange småfæ gør
ikke <sp>de</sp> ende på; eller de skamferer dem og river
dem fordærvet, så de aldrig blir til andet end
husejere og abonnenter på "Folkebudet"! (sætter sig halvt
op på bordet.) Nej, kom her, du Katrine, - se, hvor
vakkert solen falder ind idag.   Og så den velsignede
friske vårluft, som jeg har fåt ind til mig.

FRU   STOCKMANN.

Ja, når vi bare kunde leve af solskin og
vårluft, Tomas.

DOKTOR   STOCKMANN.

Nå, du må spinke og spare ved siden af, - så
går det nok. <sp>Det</sp> er min mindste bekymring. Nej,
det, som værre er, det er <sp>det</sp>, at jeg ikke véd nogen
så fri og fornem mand, at han tør ta' min gerning
op efter mig.

PETRA.

Å, tænk ikke på det, far; du har tiden for dig.
- Nej se, der er alt gutterne.

(EJLIF og MORTEN kommer ind fra dagligstuen.)

FRU   STOCKMANN.

Har I fåt lov idag?

MORTEN.

Nej; men vi slo's med de andre i frikvarteret -

EJLIF.

Det er ikke sandt; det var de andre, som slo's
med os.

MORTEN.

Ja, og så sa' herr Rørlund, at det var bedst vi
blev hjemme i nogen dage.

DOKTOR   STOCKMANN
(knipser med fingrene og springer ned fra bordet).

Nu har jeg det! Nu har jeg det, min sæl! I
skal aldrig sætte jer fod i skolen mere!

GUTTERNE.

Ikke i skolen!

FRU   STOCKMANN.

Nej men, Tomas -

DOKTOR   STOCKMANN.

Aldrig, siger jeg! Jeg vil selv lære jer op; -
ja, det vil sige, I skal ikke lære nogen Guds skabte
ting -

MORTEN.

Hurra!

DOKTOR    STOCKMANN.

- men jeg vil få jer til at bli' fri, fornemme
mænd. - Hør, det må du hjælpe mig med, Petra.

PETRA.

Ja,  far,  det kan du lide på.

DOKTOR   STOCKMANN.

Og skolen, den skal holdes i salen, hvor de
skældte mig ud for en folkefiende. Men vi må være
flere; jeg må ha' mindst tolv gutter til at begynde med.

FRU   STOCKMANN.

Dem får du såmænd ikke her i byen.

DOKTOR   STOCKMANN.

Det skal vi få se. (til gutterne.) Kender I ikke
nogen gadelømler, - nogen rigtige lurver -?

MORTEN.

Jo, far, dem kender jeg mange af!

DOKTOR   STOCKMANN.

Så er det bra'; få fat på nogen stykker til mig.
Jeg vil experimentere med køterne for én gangs
skyld; der kan sidde mærkværdige hoder på dem
iblandt.

MORTEN.

Men   hvad   skal  vi  gøre,   når vi er ble't fri og
fornemme mænder da?

DOKTOR   STOCKMANN.

Da skal I jage alle gråbenene over til det fjerne
vesten, gutter!

(EJLIF ser noget betænkelig ud; MORTEN hopper og råber hurra.)

FRU   STOCKMANN.

Ak, bare det ikke blir disse her gråbenene, som
jager dig, Tomas.

DOKTOR   STOCKMANN.

Er du rent gal, Katrine!    <sp>Jage mig</sp>!    <sp>Nu</sp>,   da
jeg er byens stærkeste mand!

FRU   STOCKMANN.

Den stærkeste - <sp>nu</sp>?

DOKTOR   STOCKMANN.

Ja,  jeg  tør  sige  så stort et ord,   at <sp>nu</sp> er jeg
en af de stærkeste mænd i hele verden.

MORTEN.

Å nej da!

DOKTOR   STOCKMANN
(sænker stemmen).

Hys;   I  skal  ikke  tale om det endnu;   men jeg
har gjort en stor opdagelse.

FRU   STOCKMANN.

Nu igen?

DOKTOR   STOCKMANN.

Ja   visst,   ja   visst!    (samler dem om sig og siger fortrolig.)
Sagen er den, ser I, at den stærkeste mand i verden,
det er han, som står mest alene.

FRU   STOCKMANN
(smiler og ryster på hodet).

Å du Tomas -!

PETRA
(trøstig, griber hans hænder).

Far!

VILDANDEN

PERSONERNE:

GROSSERER WERLE, værksejer o. s. v.
GREGERS WERLE, hans søn.
GAMLE EKDAL.
HJALMAR EKDAL, den gamles søn, fotograf.
GINA EKDAL, HJALMARS hustru.
HEDVIG, deres datter, 14 år.
FRU SØRBY, grossererens husbestyrerinde.
RELLING, læge.
MOLVIK, forhenværende teolog.
BOGHOLDER GRÅBERG.
PETTERSEN, grossererens tjener.
LEJETJENER JENSEN.
EN BLEGFED HERRE.
EN TYNDHÅRET HERRE.
EN NÆRSYNT HERRE.
SEX ANDRE HERRER, middagsgæster hos grossereren.
FLERE LEJETJENERE.

(Første akt foregår hos grosserer WERLE, de fire følgende akter hos
fotograf EKDAL.)

FØRSTE AKT.

(I grosserer WERLES hus. Kostbart og bekvemt indrettet arbejdsværelse;
bogskabe og stoppede møbler; skrivebord med papirer og protokoller
midt på gulvet; tændte lamper med grønne skærme, således at værelset
er dæmpet belyst. Åben fløjdør med fratrukne forhæng på bagvæggen.
Indenfor ses en stor elegant stue, stærkt oplyst af lamper og armstager.
Foran til højre i arbejdsværelset fører en liden tapetdør ind til
kontorerne. Foran til venstre en kamin med glødende kul i, og længere
tilbage en dobbeltdør til spisesalen.)

(Grossererens tjener, PETTERSEN, i livré, og LEJETJENER JENSEN, i sort,
sætter tilrette i arbejdsværelset. I den større stue går to-tre ANDRE
LEJETJENERE omkring, ordner og tænder flere lys. Inde fra spisesalen høres
summende samtale og latter af mange stemmer; der bankes med kniven
på et glas; stilhed indtræder; en skåltale holdes; bravoråb og så atter
summende samtale.)

PETTERSEN
(tænder en lampe på kaminen og sætter skærm over).

Nej hør bare, De, Jensen; nu står gamlingen
ved bordet og proppenerer en lang skål for fru Sørby.

LEJETJENER JENSEN
(flytter en lænestol frem).

Er det kanske sandt, som folk siger, at der
er noget imellem dem?

PETTERSEN.

Fan' véd.

JENSEN.

For han har nok vær't en svær buk i sine dage.

PETTERSEN.

Kanske det.

JENSEN.

Det er jo for sønnen, at han holder dette her
middagsselskabet, siger de.

PETTERSEN.

Ja. Sønnen kom hjem igår.

JENSEN.

Aldrig vidste jeg før, at grosserer Werle havde
nogen søn.

PETTERSEN.

Jo da, han har en søn. Men han holder stødt
og stadig til der oppe på Højdals-værket. Han har
ikke været i byen i alle de år jeg har tjent her i
huset.

EN LEJETJENER
(i døren til den anden stue).

De,  Pettersen, her er en gammel fyr, som --

PETTERSEN
(mumler).

Hvad fan', kommer her <sp>nu</sp> nogen!

(GAMLE EKDAL kommer tilsyne fra højre i stuen. Han er klædt i en
luvslidt kavaj med høj krave; uldne vanter; i hånden en stok og en
skindhue; under armen en pakke i kardusomslag. Rødbrun, smudsig paryk
og en liden grå knebelsbart.)


PETTERSEN
(går imod ham).

Jøss', -- hvad vil <sp>De</sp> her inde?

EKDAL
(i døren).

Må så nødvendigt ind på kontoret, Pettersen.

PETTERSEN.

Kantoret er stængt for en time siden, og --

EKDAL.

Hørte det i porten, far. Men Gråberg sidder
der endnu. Vær snil, Pettersen, og lad mig få slippe
ind <sp>den</sp> vejen. (peger mod tapetdøren.) Har gåt den
vejen før.

PETTERSEN.

Ja, De får så gøre da. (åbner døren.) Men sans
endelig på, at De kommer ud igen den rigtige vejen;
for vi har fremmede.

EKDAL.

Véd det nok, -- hm! Tak, Pettersen-far!
Gammel god ven. Tak. (mumler sagte.) Torsk!

(han går ind i kontoret; PETTERSEN lukker døren efter ham.)

JENSEN.

Hører <sp>han</sp> også til kantorfolkene?

PETTERSEN.

Nej, han er bare en, som skriver udenom, når
de har det nødig. Men han har såmænd vær't en
fin fyr i sin tid, gamle Ekdal.

JENSEN.

Ja, han så ud som noget af hvert.

PETTERSEN.

Ja da; han har vær't løjtnant, kan De tænke.

JENSEN.

Å fan', -- har han vær't løjtnant!

PETTERSEN.

Ja gu' har han så. Men så slog han sig nok
på skoghandel eller hvad det var. De siger, at han
skal ha' gjort grossereren et fælt stygt puds engang.
For de to var sammen om Højdals-værket dengang,
skønner De. Å, jeg kender godt gamle Ekdal, jeg.
Vi drikker mangen god gang en bitter og en flaske
bajersk sammen inde hos madam Eriksen.

JENSEN.

Han kan da ikke ha' stort at spandere for, han.

PETTERSEN.

Jøss', Jensen, De kan da vel skønne, at det er
<sp>mig</sp>, som spanderer. For jeg synes, en skal være
sjangtil imod bedre folk, som det er gåt så ilde med.

JENSEN.

Har han spillet bankerot da?

PETTERSEN.

Nej, det var nok værre end som så. For han
kom på fæstningen.

JENSEN.

På fæstningen!

PETTERSEN.

Eller kanske det var i bodsfængslet -- (lytter.)
Hys, nu går de fra bordet.

(Døren til spisesalen slås op af et par tjenere derinde fra. FRU SØRBY,
konverseret af ET PAR HERRER, kommer ud. Lidt efter følger HELE
BORDSELSKABET, hvoriblandt GROSSERER WERLE. Sidst kommer HJALMAR EKDAL
og GREGERS WERLE.)

FRU SØRBY
(i forbigående til tjeneren).

Pettersen, vil De la' kaffeen servere inde i
musiksalen.

PETTERSEN.

Ja vel, fru Sørby.

(hun og de to herrer går ind i stuen og derfra ud til højre. PETTERSEN
og LEJETJENER JENSEN går ud samme vej.)

EN BLEGFED HERRE

(til en tyndhåret).

Puh, -- den dinér -- det var et drøjt stykke
arbejde!

DEN TYNDHÅREDE.

Å, med en smule god vilje kan en udrette ganske
utroligt i tre timer.

DEN FEDE HERRE.

Ja, men bagefter, bagefter, min kære
kammerherre!

EN TREDJE HERRE.

Jeg hører, mokkaen og maraschinoen skal
kredentses i musiksalen.

DEN FEDE HERRE.

Bravo! Så kanske fru Sørby spiller os et stykke.

DEN TYNDHÅREDE
(dæmpet).

Bare ikke fru Sørby snart blæser os et stykke, du.

DEN FEDE HERRE.

Å nej såmænd; Berta slår ikke hånden af sine
gamle venner.

(de ler og går ind i stuen.)

GROSSERER WERLE
(dæmpet og forstemt).

Jeg tror ikke nogen la' mærke til det, Gregers.

GREGERS
(ser på ham).

Hvilket?

WERLE.

La' ikke du heller mærke til det?

GREGERS.

Hvad skulde jeg lægge mærke til?

WERLE.

Vi var tretten til bords.

GREGERS.

Så? Var vi tretten?

WERLE
(med et blik mod HJALMAR EKDAL).

Vi er ellers altid vant til at være tolv. (til de
øvrige.) Vær så artig, mine herrer!

(han og de tilbageblevne, undtagen HJALMAR og GREGERS, går ud i
baggrunden til højre.)

HJALMAR
(som har hørt samtalen).

Du skulde ikke sendt mig den indbydelse,
Gregers.

GREGERS.

Hvad! Det heder jo, at selskabet skal være for
<sp>mig</sp>. Og så skulde jeg ikke be' min eneste og
bedste ven --
                                        
HJALMAR.

Men jeg tror ikke, din far liker det. Jeg
kommer jo ellers aldrig her i huset.

GREGERS.

Nej, det hører jeg. Men jeg måtte da se dig
og tale med dig; for jeg rejser visst snart igen. --
Ja, vi to gamle skolekammerater, vi er rigtignok
kommet langt bort ifra hinanden, du; vi har nu ikke
set hinanden på sexten-sytten år.

HJALMAR.

Er det så længe siden?

GREGERS.

Ja, det er det rigtignok. Nå, hvorledes har du
det så? Du ser godt ud. Du er næsten ble't fyldig
og svær.

HJALMAR.

Hm, svær kan man vel ikke kalde det; men
jeg ser rimeligvis noget mandigere ud end dengang.

GREGERS.

Ja, det gør du; dit ydre har ikke lidt noget.

HJALMAR
(i dystrere tone).

Men det indre, du! Der kan du tro, det ser
anderledes ud! Du véd jo, hvor forfærdelig alting
er styrtet sammen for mig og mit siden vi to sås.

GREGERS
(sagtere).

Hvorledes går det din far nu?

HJALMAR.

Kære, lad os ikke tale om <sp>det</sp>. Min stakkers
ulykkelige far lever naturligvis hjemme hos mig.
Han har jo ingen anden i hele verden at holde sig
til. Men dette her er så knusende tungt for mig
at tale om, ser du. -- Sig mig heller, hvorledes du
har havt det der oppe på værket.

GREGERS.

Dejlig ensomt har jeg havt det, -- havt god
anledning til at gruble over mangt og meget. -- Kom
her; lad os gøre os det hyggeligt.

(han sætter sig i en lænestol ved kaminen og nøder HJALMAR ned i en
anden ved siden af.)

HJALMAR

(blødt).

Du skal dog ha' tak alligevel, Gregers, at du
bad mig til din fars bord; for nu skønner jeg da, at
du ikke længer har noget imod mig.

GREGERS

(forundret).

Hvor kunde du falde på, at jeg skulde ha' noget
imod dig?

HJALMAR.

I de første årene havde du det dog.

GREGERS.

Hvilke første år?

HJALMAR.

Efter at den store ulykke var sket. Og det var
jo så naturligt, at du havde. Det var jo på et
hængende hår, at din far selv var ble't trukket med ind
i disse her -- å, disse her skrækkelige historierne!

GREGERS.

Og derfor skulde jeg ha' noget imod dig? Hvem
har bildt dig det ind?

HJALMAR.

Jeg véd, du havde det, Gregers; for det er din
far selv, som har sagt mig det.

GREGERS
(studser).

Far! Ja så. Hm. -- Var det derfor, at du
aldrig siden lod mig høre fra dig, -- ikke med et
eneste ord.

HJALMAR.

Ja.

GREGERS.

Ikke en gang i den tid du gik hen og blev
fotograf?

HJALMAR.

Din far sa', det var ikke værdt jeg skrev til
dig om nogen som helst ting.

GREGERS
(ser hen for sig).

Nej, nej, kanske han kunde ha' ret i det. --
Men sig mig nu, Hjalmar, -- finder du dig nu
nogenlunde tilfreds i din stilling?

HJALMAR
(sukker let).

Å jo såmænd gør jeg så; kan egentlig ikke sige
andet. I førstningen kan du jo vide, at det var
ligesom lidt underligt for mig. Det var jo så rent
forandrede forholde, jeg kom ind i. Men alt det andet
var jo også så rent forandret. Den store ruinerende
ulykke med far, -- skammen og skændselen, Gregers --

GREGERS
(rystet).

Ja vel, ja. Ja vel.

HJALMAR.

Jeg kunde jo ikke tænke på at bli' ved med

studeringerne; der var ikke en skilling tilovers; tvert
imod; snarere gæld; mest til din far, tror jeg --

GREGERS.

Hm --

HJALMAR.

Nå, så syntes jeg det var bedst -- sådan med
et ryk, ser du -- at komme ud af alle gamle forhold
og forbindelser. Det var især din far, som råded
mig til det; og da han tog sig så hjælpsomt af mig --

GREGERS.

Gjorde far?

HJALMAR.

Ja, du véd da vel det? Hvor skulde <sp>jeg</sp> ta'
penge fra til at lære fotograferingen og til at
indrette et atelier og etablere mig? Det koster, det,
kan du tro.

GREGERS.

Og alt det har <sp>far</sp> kostet?

HJALMAR.

Ja, kære, véd du ikke det? Jeg forstod ham
så, at han havde skrevet det til dig.

GREGERS.

Ikke et ord om at det var <sp>ham</sp>. Han må ha'
glemt det. Vi har aldrig vekslet andet end
forretningsbreve. Så det var altså <sp>far</sp> --!

HJALMAR.

Ja, det var det rigtignok. Han har aldrig villet,
at folk skulde få vide det; men <sp>ham</sp> var det. Og
ham var det jo også, som satte mig istand til at
gifte mig. Eller kanske -- véd du ikke det heller?

GREGERS.

Nej, det vidste jeg rigtignok ikke. -- (ryster ham i
armen.) Men, kære Hjalmar, jeg kan ikke sige dig,
hvor alt dette her glæder mig -- og nager mig. Jeg
har kanske dog gjort far uret alligevel -- i enkelte
stykker. Ja, for dette her viser jo hjertelag, ser du.
Det er ligesom et slags samvittighed --

HJALMAR.

Samvittighed --?

GREGERS.

Ja, ja, eller hvad du vil kalde det da. Nej, jeg
har ikke ord for, hvor glad jeg er ved at høre dette
om far. -- Ja, du er gift, du, Hjalmar. Det er
længere end jeg nogensinde bringer det til. Nå, jeg
håber da, du finder dig lykkelig som gift mand?

HJALMAR.

Ja, rigtig gør jeg det. Hun er så flink og så
bra' en kone, som nogen mand kan forlange. Og
hun er aldeles ikke uden al dannelse.

GREGERS
(lidt forundret).

Nej, det er hun da vel ikke.

HJALMAR.

Nej, livet opdrager, ser du. Den daglige
omgang med mig --; og så kommer der jo jævnlig et
par begavede mennesker til os. Jeg forsikkrer dig,
du vilde ikke kende Gina igen.

GREGERS.

Gina?

HJALMAR.

Ja, kære, husker du ikke, at hun hed Gina?

GREGERS.

Hvem hed Gina? Jeg véd jo aldeles ikke --

HJALMAR.

Men husker du da ikke, at hun konditionerte
her i huset en tid?

GREGERS
(ser på ham).

Er det Gina Hansen --?

HJALMAR.

Ja, naturligvis er det Gina Hansen.

GREGERS.

-- som styred huset for os det sidste år mor
lå syg?

HJALMAR.

Ja visst er det så. Men, kære ven, jeg véd
da bestemt, at din far skrev dig til, at jeg havde
giftet mig.

GREGERS
(som har rejst sig).

Ja, det gjorde han rigtignok; men ikke at --
(går om på gulvet.) Jo, bi lidt; -- kanske dog alligevel
-- når jeg tænker mig om. Men far skriver altid
så kort til mig. (sætter sig halvt på stolarmen.) Hør, sig
mig, du, Hjalmar --; dette her er morsomt --;
hvorledes gik det til, at du blev kendt med Gina -- med
din hustru?

HJALMAR.

Jo, det gik ganske ligefrem. Gina blev jo ikke
længe her i huset; for her var så megen forstyrrelse
den tid; din mors sygdom --; alt det kunde ikke
Gina stå i, og så sa' hun op og flytted. Det var
året før din mor døde, -- eller kanske det var
samme år.

GREGERS.

Det var samme år. Og jeg var oppe på værket
dengang. Men så bagefter?

HJALMAR.

Ja, så bodde Gina hjemme hos sin mor, en
madam Hansen, en svært flink og strævsom kone,
som holdt et lidet spisekvarter. Og så havde hun
et værelse at leje ud også; et rigtig pent og
hyggeligt værelse.

GREGERS.

Og det var du kanske så heldig at komme over?

HJALMAR.

Ja, det var såmænd din far, som gav mig
anslag på det. Og der, -- ser du, -- <sp>der</sp> var det
egentlig jeg lærte Gina at kende.

GREGERS.

Og så blev det til forlovelse?

HJALMAR.

Ja. Unge folk kommer jo så let til at holde af
hinanden --; hm --

GREGERS
(rejser sig og driver lidt om).

Sig mig, - da du var ble't forlovet -- var det
<sp>da</sp>, at far lod dig --; jeg mener, -- var det <sp>da</sp>,
at du begyndte at lægge dig efter fotografering?

HJALMAR.

Ja netop. For jeg vilde jo gerne komme ivej
og sætte bo jo før jo heller. Og så fandt både din
far og jeg, at dette med fotografering var det
nemmeste. Og det syntes Gina også. Ja, og så var der
én grund til, ser du; det traf sig så heldigt, at Gina
havde lagt sig efter at retouchere.

GREGERS.

Det passed da vidunderlig godt sammen.

HJALMAR
(fornøjet, rejser sig).

Ja, ikke sandt, du? Synes du ikke, at det
passed vidunderlig godt sammen?

GREGERS.

Jo, det må jeg tilstå. Far har nok næsten været
som et slags forsyn for dig, han.

HJALMAR
(bevæget).

Han svigted ikke sin gamle vens søn i
trængselens dage. For han <sp>har</sp> hjertelag, ser du.

FRU SØRBY
(kommer ind med GROSSERER WERLE under armen).

Ikke nogen snak, snille grosserer; De skal ikke
gå længer derinde og stirre på alle lysene; De har
ikke godt af det.

WERLE
(slipper hendes arm og fører hånden over øjnene).

Jeg tror næsten, De har ret i det.

(PETTERSEN og LEJETJENER JENSEN kommer med præsenterbrætter.)

FRU SØRBY
(til gæsterne i den anden stue).

Vær så god, mine herrer; hvis nogen vil ha'
et glas punsch, så må han umage sig her ind.

DEN FEDE HERRE
(kommer hen til FRU SØRBY).

Men Herregud, er det sandt, at De har
ophævet den velsignede røgefrihed?

FRU SØRBY.

Ja, her, på grossererens enemærker, er den
forbudt, herr kammerherre.

DEN TYNDHÅREDE HERRE.

Når har De indført disse skærpede bestemmelser
i cigarloven, fru Sørby?

FRU SØRBY.

Efter forrige dinér, herr kammerherre; for da
var her visse personer, som tillod sig at gå
over stregen.

DEN TYNDHÅREDE.

Og det tillades ikke at gå en liden smule over
stregen, fru Berta? Virkelig aldeles ikke?

FRU SØRBY.

Ikke i nogen henseende, kammerherre Balle.

(De fleste af gæsterne har samlet sig i grossererens værelse; tjenerne byder
punschglassene om.)

WERLE
(til HJALMAR, henne ved et bord).

Hvad er det, De står og studerer på, Ekdal?

HJALMAR.

Det er bare et album, herr grosserer.

DEN TYNDHÅREDE
(som driver omkring).

Aha, fotografier! Ja, det er sagtens noget for
Dem.

DEN FEDE HERRE
(i en lænestol).

Har De ikke taget nogen med af Deres egne?

HJALMAR.

Nej, jeg har ikke.

DEN FEDE HERRE.

Det skulde De ha' gjort; det er så godt for
fordøjelsen således at sidde og se på billeder.

DEN TYNDHÅREDE.

Og så gir det jo altid en skærv til
underholdningen, ser De.

EN NÆRSYNT HERRE.

Og alle bidrag modtages med taknemmelighed.

FRU SØRBY.

Kammerherrerne mener, at bedes man til
middag, så skal man også arbejde for føden, herr Ekdal.

DEN FEDE HERRE.

I et godt madhus er <sp>det</sp> en ren fornøjelse.

DEN TYNDHÅREDE.

Herregud, når det gælder kampen for
tilværelsen, så --

FRU SØRBY.

Det har De ret i!

(de fortsætter under latter og spøg.)

GREGERS
(sagte).

Du må snakke med, Hjalmar.


HJALMAR
(med en vridning).

Hvad skal jeg snakke om.

DEN FEDE HERRE.

Tror ikke De, herr grosserer, at Tokayer må
anses som en forholdsvis sund drik for maven?

WERLE
(ved kaminen).

Den Tokayer, De fik idag, tør jeg i al fald trygt
indestå for; den er fra en af de aller-aller fineste
årgange. Ja, det forstod De da vel også.

DEN FEDE HERRE.

Ja, den smagte mærkværdig delikat.

HJALMAR
(usikker).

Er der nogen forskel på årgangene?

DEN FEDE HERRE
(ler).

Nej, De er god!

WERLE
(smiler).

Dem lønner det sig virkelig ikke at sætte ædel
vin for.

DEN TYNDHÅREDE HERRE.

Det er med Tokayeren som med fotografier,
herr Ekdal. Solskin må der til. Eller er det kanske
ikke så?

HJALMAR.

Jo, lyset gør visst sit.

FRU SØRBY.

Men så er det jo akkurat som med
kammerherrerne da; for de trænger også svært til solskin,
som der siges.

DEN TYNDHÅREDE.

Uf, uf; der begik De en udslidt spydighed!

DEN NÆRSYNTE HERRE.

Fruen producerer sig -

DEN FEDE HERRE.

- og det på vor bekostning.  (truer.)  Fru Berta,
fru Berta!

FRU SØRBY.

Ja, men det er nu visst og sandt, at årgangene
kan være højst forskellige. De gamle årgange er de
fineste.

DEN NÆRSYNTE HERRE.

Regner De mig til de gamle!

FRU SØRBY.

Å, langt ifra.

DEN TYNDHÅREDE.

Ser man det! Men <sp>jeg</sp> da, søde fru Sørby -?

DEN FEDE HERRE.

Ja, og jeg!   Hvad årgange regner de os til?

FRU SØRBY.

Dem regner jeg til de søde årgange, mine herrer.

(hun nipper til et glas punsch; kammerherrerne ler og fjaser med hende.)

WERLE.

Fru Sørby finder altid en udvej - når hun vil.
Stik dog på glassene, mine herrer; - Pettersen, å,

sørg for -! Gregers, jeg tænker vi drikker et glas
sammen.  (GREGERS rører sig ikke.)  Vil ikke De være med,
Ekdal? Jeg fik ikke anledning til at erindre Dem
ved bordet.

(BOGHOLDER GRÅBERG ser ind gennem tapetdøren.)

GRÅBERG.

Om forladelse, herr grosserer, men jeg kan ikke
slippe ud.

WERLE.

Nå, er De nu ble't låset inde igen?

GRÅBERG.

Ja, og Flakstad er gåt med nøglerne -

WERLE.

Nå, så gå De bare her igennem.

GRÅBERG.

Men der er én til -

WERLE.

Ja kom, kom begge to; genér Dem ikke.

(GRÅBERG og GAMLE EKDAL kommer ud fra kontoret.)

WERLE
(uvilkårligt).

Uf da!

(Latter og passiar forstummer mellem gæsterne. HJALMAR farer sammen
ved synet af sin far, sætter sit glas fra sig og vender sig mod kaminen.)

EKDAL
(ser ikke op, men gør korte buk til siderne idet han går og mumler):

Ber om forladelse. Er kommen den gale vejen.
Porten lukket; - porten lukket. Ber om forladelse.

(han og GRÅBERG går ud i baggrunden til højre.)

WERLE
(mellem tænderne).

Den forbistrede Gråberg!

GREGERS
(med åben mund og stirrende øjne, til HJALMAR).

Men det var da vel aldrig -!

DEN FEDE HERRE.

Hvad er det for noget? Hvem var det?

GREGERS.

Å, det var ingen; bare bogholderen og én til.

DEN NÆRSYNTE HERRE
(til HJALMAR).

Kendte <sp>De</sp> den manden?

HJALMAR.

Jeg véd ikke -; jeg la' ikke mærke til -

DEN FEDE HERRE
(rejser sig).

Hvad pokker er der dog i vejen?

(han går hen til nogle andre, som taler dæmpet.)

FRU SØRBY
(hvisker til tjeneren).

Stik noget til ham derude; noget rigtig godt.

PETTERSEN
(nikker).

Skal så gøre.

(går ud.)

GREGERS
(sagte og rystet, til HJALMAR)

Det var altså virkelig ham!

HJALMAR.

Ja.

GREGERS.

Og endda så stod du her og nægted, at du
kendte ham!

HJALMAR
(hvisker heftigt).

Men <sp>kunde</sp> jeg da -!

GREGERS.

- kendes ved din far?

HJALMAR
(smerteligt).

Å, hvis du var i mit sted, så -

(Samtalerne mellem gæsterne, som har været ført med lavt mæle, slår
nu over i en tvungen højrøstethed.)

DEN TYNDHÅREDE
(nærmer sig venskabeligt til HJALMAR og GREGERS).

Aha, står man her og frisker op gamle minder
fra studenterårene? Hvad? Røger De ikke, herr
Ekdal? Vil De ha' ild? Nå, det er sandt, vi må
jo ikke -

HJALMAR.

Tak, jeg skal ikke ha' -

DEN FEDE HERRE.

Har De ikke et lidet net digt at deklamere for
os, herr Ekdal? Før i tiden gjorde De det så nydeligt.

HJALMAR.

Jeg kan desværre ikke huske noget.

DEN FEDE HERRE.

Å, det var skade. Ja, hvad skal vi så finde
på, Balle?

(begge herrerne går hen over gulvet og ud i den anden stue.)

HJALMAR
(dystert).

Gregers, - jeg vil gå! Når en mand har følt
skæbnens knusende slag på sit hoved, ser du -.
Sig din far farvel fra mig.

GREGERS.

Ja, ja. Går du lige hjem?

HJALMAR.

Ja. Hvorfor det?

GREGERS.

Jo, for så kommer jeg kanske hen til dig siden.

HJALMAR.

Nej, det skal du ikke. Ikke hjem til mig. Min
bolig er trist, Gregers, - især ovenpå et strålende
gilde, som dette her. Vi kan altid træffes et steds
ude i byen.

FRU SØRBY
(har nærmet sig, dæmpet).

Går De, Ekdal?

HJALMAR.

Ja.

FRU SØRBY.

Hils Gina.

HJALMAR.

Tak.

FRU SØRBY.

Og sig, at jeg ser op til hende en af dagene.

HJALMAR.

Jo, tak. (til GREGERS.) Bliv her. Jeg vil forsvinde
ubemærket.

(han driver hen over gulvet, derefter ind i den anden stue og ud til højre.)

FRU SØRBY
(sagte til tjeneren, som er kommen tilbage).

Nå, fik så den gamle noget med?

PETTERSEN.

Ja da; jeg stak til ham en flaske konjak.

FRU SØRBY.

Å, De kunde da fundet på noget bedre.

PETTERSEN.

Nej da, fru Sørby; konjak er det bedste, han véd.

DEN FEDE HERRE
(i døren med et notehæfte i hånden).

Skal vi kanske spille lidt sammen, fru Sørby?

FRU SØRBY.

Ja nok; lad os det.

GÆSTERNE.

Bravo, bravo!

(Hun og alle de fremmede går gennem stuen ud til højre. GREGERS blir
stående ved kaminen. GROSSERER WERLE søger noget på skrivebordet og
synes at ønske, at GREGERS skal gå; da denne ikke rører sig, går
grossereren mod udgangsdøren.)

GREGERS.

Far, vil du ikke vente lidt?

WERLE
(standser).

Hvad er det?

GREGERS.

Jeg må tale et ord med dig.

WERLE.

Kan ikke det vente til vi blir alene?

GREGERS.

Nej, det kan ikke; for det turde kanske hænde,
at vi slet ikke blir alene.

WERLE
(kommer nærmere).

Hvad skal <sp>det</sp> sige?

(Under det følgende høres fjernt pianofortespil fra musiksalen.)

GREGERS.

Hvorledes har man her kunnet la' den familje
så ynkeligt forkomme?

WERLE.

Du mener formodentlig Ekdals, kan jeg tænke.

GREGERS.

Ja, jeg mener Ekdals. Løjtnant Ekdal stod dig
dog engang så nær.

WERLE.

Ja, desværre, han stod mig nok altfor nær. Det
fik jeg føle og svie for i mange år. Det er ham,
jeg kan takke for, at jeg fik en slags klik på mit
gode navn og rygte, jeg også.

GREGERS
(sagte).

Var <sp>han</sp> virkelig den  eneste skyldige.

WERLE.

Hvem ellers, mener du!

GREGERS.

Han og du var dog begge sammen om det store
skogkøb -

WERLE.

Men var det ikke Ekdal, som optog kortet over
strækningerne, - dette uefterrettelige kort? Ham var
det, som drev al den ulovlige hugst på statens grund.
Det var jo ham, som stod for hele driften deroppe.
Jeg havde ikke rede på, hvad løjtnant Ekdal
foretog sig.

GREGERS.

Løjtnant Ekdal havde nok ikke selv rede på,
hvad han foretog sig.

WERLE.

Kan gerne være. Men kendsgerningen er nu
den, at han blev dømt og jeg frifunden.

GREGERS.

Ja, jeg véd nok, at der ingen beviser var.

WERLE.

Frifindelse er frifindelse. Hvorfor ripper du op
i disse gamle uhyggelige sager, som gav mig grå
hår før tiden? Er det sligt noget, du har gåt og
grublet på i alle disse år der oppe? Jeg kan
forsikre dig, Gregers, - her i byen er de historier
glemt for længe siden - for <sp>mit</sp> vedkommende.

GREGERS.

Men den ulykkelige ekdalske familje da!

WERLE.

Hvad vilde du da egentlig, jeg skulde gøre for
de folk? Da Ekdal kom på fri fod igen, var han en
nedbrudt mand, rent uhjelpelig. Der gives mennesker
her i verden, som dukker til bunds, bare de får et
par hagel i kroppen, og så kommer de aldrig op
igen mere. Du kan tro mig på mit ord, Gregers;
jeg har strakt mig så langt, som jeg kunde, når jeg
ikke ligefrem skulde blotstille mig og gi' næring til
alskens mistanke og folkesnak -



GREGERS.

Mistanke -? Nå så, ja.

WERLE.

Jeg har skaffet Ekdal arkskrift fra kontoret, og
jeg betaler ham langt, langt mere for det, end hans
arbejde er værd -

GREGERS
(uden at se på ham).

Hm; tviler ikke på <sp>det</sp>.

WERLE.

Ler du? Tror du kanske ikke det er sandt, hvad
jeg siger? I mine bøger står der rigtignok ikke noget
om det; for slige udgifter bogfører jeg aldrig.

GREGERS
(smiler koldt).

Nej, der gives vel visse udgifter, som det er
bedst ikke at bogføre.

WERLE
(studser).

Hvad mener du med <sp>det</sp>?

GREGERS
(med tilkæmpet mod).

Har du bogført, hvad det kosted dig at la'
Hjalmar Ekdal lære fotografering?

WERLE.

Jeg? Hvorledes bogført?

GREGERS.

Jeg véd nu, at det var dig, som bekosted det.
Og nu véd jeg også, at det var dig, som satte ham
så rundelig istand til at etablere sig.

WERLE.

Nå, og så heder det endda, at jeg ingen ting
har gjort for Ekdals! Jeg kan forsikre dig, de
mennesker har sandelig voldt mig udgifter nok.

GREGERS.

Har du bogført nogen af de udgifter?

WERLE.

Hvorfor spør' du om <sp>det</sp>?

GREGERS.

Å, det har så sine årsager. Hør, sig mig, -
den tid, da du tog dig så varmt af din gamle vens
søn, - var ikke det netop just som han skulde til
at gifte sig!

WERLE.

Ja, hvor pokker, - hvor kan jeg efter så mange
års forløb -?

GREGERS.

Du skrev mig den gang et brev til, - et
forretningsbrev naturligvis; og i en efterskrift stod der,
ganske kort, at Hjalmar Ekdal havde giftet sig med
en frøken Hansen.

WERLE.

Ja, det var jo ganske rigtig; hun hed så.

GREGERS.

Men du skrev ikke noget om, at den frøken
Hansen var Gina Hansen, - vor forhenværende
husjomfru.

WERLE
(ler spotsk, men tvungent).

Nej, for jeg tænkte såmænd ikke, at du
interesserte dig så særligt for vor forhenværende husjomfru.


GREGERS.

Det gjorde jeg heller ikke. Men - (sænker stemmen.)
her var nok andre i huset, som interesserte sig
særligt for hende.

WERLE.

Hvad mener du med <sp>det</sp>? (bruser imod ham.) Du
sigter da vel aldrig til mig!

GREGERS
(sagte, men fast).

Jo, jeg sigter til dig.

WERLE.

Og det vover du -! Det understår du dig -!
Hvor kan han, den utaknemmelige, han, fotografen -;
hvor tør han driste sig til at komme med slige
sigtelser!

GREGERS.

Hjalmar har ikke med et ord rørt ved dette
her. Jeg tror ikke, han har så meget som en anelse
om noget sligt.

WERLE.

Men hvor har du det da fra? Hvem har kunnet
sige noget sådant?

GREGERS.

Det har min stakkers ulykkelige mor sagt. Og
det var sidste gang jeg så hende.

WERLE.

Din mor! Ja, kunde jeg ikke næsten tænke
det! Hun og du, - I holdt altid sammen. Det var
hende, som fra først af fik dit sind vendt bort
ifra mig.


GREGERS.

Nej, det var alt det, hun måtte lide og døje,
til hun bukked under og gik så ynkelig til grunde.

WERLE.

Å, hun måtte slet ingen ting lide og døje; ikke
mere, end så mange andre, i al fald! Men sygelige,
overspændte mennesker er der ikke noget udkomme
med. Det har nok <sp>jeg</sp> fåt føle. - Og så går du og
bærer på en slig mistanke, - går og roder dig ned
i alskens gamle rygter og bagvaskelser imod din
egen far. Hør nu, Gregers, jeg synes sandelig, du
i din alder kunde ta' dig noget nyttigere til.

GREGERS.

Ja, det turde nok være på tiden.

WERLE.

Så vilde kanske også dit sind bli' lettere, end
det nu lader til at være. Hvad skal det føre til, at
du går år ud og år ind der oppe på værket, sidder
og træller som en simpel kontorbetjent, ikke vil
oppebære en skilling over den almindelige
månedsløn? Det er jo ren dårskab af dig.

GREGERS.

Ja, dersom jeg var så ganske viss på <sp>det</sp>.

WERLE.

Jeg forstår dig jo nok. Du vil være uafhængig,
vil ikke skylde mig noget. Men nu er der netop
anledning for dig til at bli' uafhængig, din egen
herre i et og alt.

GREGERS.

Så? Og på hvad måde -?

WERLE.

Da jeg skrev dig til, at du så nødvendig måtte
komme ind til byen nu straks - hm -

GREGERS.

Ja, hvad er det egentlig, du vil mig? Jeg har
hele dagen gåt og ventet på at få vide det.

WERLE.

Jeg vil foreslå dig, at du går ind som deltager
i firmaet.

GREGERS.

Jeg! I dit firma? Som kompagnon?

WERLE.

Ja. Vi behøvte jo ikke stadig at være sammen
for <sp>det</sp>. Du kunde jo overtage forretningerne her i
byen, og så flytted jeg op til værket.

GREGERS.

Vilde <sp>du</sp>?

WERLE.

Ja, ser du, jeg er ikke længere så arbejdsfør,
som jeg tidligere var. Jeg blir nødt til at skåne
øjnene, Gregers; for de er begyndt at bli' noget
svage.

GREGERS.

Det har de jo altid været.

WERLE.

Ikke som nu. Og så desuden, -
omstændighederne kunde kanske gøre det ønskeligt for mig at
bo der oppe - i al fald for en tid.

GREGERS.

Noget sligt havde jeg aldrig tænkt mig.

WERLE.

Hør nu, Gregers; der er jo så mangt og meget,
som skiller imellem os. Men vi er jo dog far og
søn alligevel. Jeg synes, vi måtte kunne komme til
en slags forståelse med hinanden.

GREGERS.

Sådan i det ydre,  mener du vel?

WERLE.

Nå, det var jo i al fald noget. Tænk over det,
Gregers. Synes du ikke, det måtte kunne la' sig
gøre? Hvad?

GREGERS
(ser på ham med kolde øjne).

Her stikker noget under.

WERLE.

Hvorledes det?

GREGERS.

Der må være noget, som du har brug for
mig til.

WERLE.

I så nært et forhold som vort har den ene vel
altid brug for den anden.

GREGERS.

Ja, man siger jo så.

WERLE.

Jeg vilde gerne ha' dig hjemme hos mig nu en
tid. Jeg er en ensom mand, Gregers; har altid følt
mig ensom, - hele mit liv igennem; men mest nu,
da jeg begynder at drage på alderen. Jeg trænger
til at ha' nogen om mig. -

GREGERS.

Du har jo fru Sørby.

WERLE.

Ja, det har jeg; og hun er, så at sige, ble't
mig næsten uundværlig. Hun er kvik, har et jævnt
sind; hun liver op i huset; - og det kan jeg så sårt
trænge til.

GREGERS.

Nå ja; men så har du det jo altså, som du
ønsker det.

WERLE.

Ja, men jeg er bange, det kan ikke bli' ved.
En kvinde i slige forhold kommer let i en skæv
stilling lige over for verden. Ja, jeg havde nær sagt,
at en mand er heller ikke tjent med det.

GREGERS.

Å, når en mand gir slige middagsselskaber som
du, så kan han visst vove adskilligt.

WERLE.

Ja, men <sp>hun</sp>, Gregers? Jeg er bange for, at
hun ikke længer vil finde sig i det. Og selv om
hun gjorde det, - selv om hun af hengivenhed for
mig satte sig ud over folkesnak og bagvaskelse og
sligt noget -? Synes da du, Gregers, du med din
stærkt udprægede retfærdighedsfølelse -

GREGERS
(afbryder ham).

Sig mig kort og godt én ting. Tænker du på
at gifte dig med hende?

WERLE.

Og hvis jeg nu tænkte på sådant noget? Hvad så?

GREGERS.

Ja, det spør' jeg også. Hvad så?

WERLE.

Vilde det være dig så aldeles uovervindelig imod?

GREGERS.

Nej, aldeles ikke. Ikke på nogen måde.

WERLE.

Ja, for jeg kunde jo ikke vide, om det kanske
af hensyn til din afdøde mors minde -

GREGERS.

Jeg er ikke overspændt.

WERLE.

Nå, hvad du end er eller ikke er, så har du i
al fald lettet en tung sten fra mit bryst. Det er
mig overmåde kært, at jeg tør gøre regning på din
tilslutning i denne sag.

GREGERS
(ser ufravendt på ham).

Nu skønner jeg, hvad det er, du vil bruge
mig til.

WERLE.

Bruge dig til? Hvad er dog det for et udtryk!

GREGERS.

Å, lad os ikke være kræsne i valg af ord; -
ikke på to mands hånd i al fald. (ler kort.) Ja så da!
Derfor var det altså, at jeg, død og plage, måtte
indfinde mig i byen i egen person. I anledning af
fru Sørby skal der arrangeres familjeliv her i huset.
Tablå mellem far og søn! Det blir noget nyt, det!


WERLE.

Hvor tør du tale i den tone!

GREGERS.

Når har her været familjeliv? Aldrig så længe
jeg kan mindes. Men <sp>nu</sp> har man sagtens behov
for en smule af den slags. For det vil jo unægtelig
ta' sig godt ud, når det kan fortælles, at sønnen -
på pietetens vinger - er ilet hjem til den aldrende
faders brudgomsfest. Hvad blir der så igen af alle
rygterne om, hvad den stakkers afdøde måtte lide
og døje? Ikke et fnug. Hendes søn slår dem jo til
jorden.

WERLE.

Gregers, - jeg tror ikke, der findes den mand
i verden, der er dig så meget imod som jeg.

GREGERS
(sagte).

Jeg har set dig på for nært hold.

WERLE.

Du har set mig med din mors øjne. (sænker
stemmen lidt.) Men du skulde huske på, at de øjne var -
omtåget en gang iblandt.

GREGERS
(bævende).

Jeg forstår, hvad du sigter til. Men hvem bær'
skylden for mors ulykkelige svaghed? Det gør du
og alle disse -! Den sidste af dem var dette
fruentimmer, som Hjalmar Ekdal blev makket sammen
med, da du ikke længer - å!

WERLE
(trækker på skuldrene).

Ord til andet,  som om jeg hørte din mor.

GREGERS
(uden at agte på ham).

- og der sidder han nu, han med sit store
troskyldige barnesind midt i bedraget, - lever under
tag sammen med en slig en, og véd ikke, at det,
han kalder sit hjem, er bygget på en løgn! (et skridt
nærmere.) Når jeg ser tilbage på al din færd, da er
det, som om jeg så ud over en slagmark med knuste
menneskeskæbner langs alle vejene.

WERLE.

Jeg tror næsten, at kløften er for bred imellem
os to.

GREGERS
(bukker behersket).

Det har jeg observeret; og derfor tar jeg også
min hat og går.

WERLE.

Går du! Ud af huset?

GREGERS.

Ja. For nu øjner jeg endelig én gang en
opgave at leve for.

WERLE.

Hvad er det for en opgave?

GREGERS.

Du vilde bare le, ifald du hørte det.

WERLE.

En ensom mand ler ikke så let, Gregers.

GREGERS
(peger ud mod baggrunden).

Se, far, - der leger kammerherrerne blindebuk
med fru Sørby. - God nat og far vel.

(Han går ud i baggrunden til højre. Latter og løjer høres fra selskabet,
der kommer til syne i den ydre stue.)

WERLE
(mumler hånligt efter GREGERS).

He -! Stakker, - og  så   siger  han,   at   han
ikke er overspændt!

ANDEN AKT.

(HJALMAR EKDALS atelier. Rummet, der er temmelig stort, ses at være et
loftværelse. Til højre er der skråtag med store glasruder, halvt
tildækkede af et blåt forhæng. Oppe i hjørnet til højre er indgangsdøren
foran på samme side en dør til dagligstuen. På væggen til venstre er
ligeledes to døre og mellem disse en jernovn. På bagvæggen er en bred
dobbeltdør, indrettet til at skyde til siderne. Atelieret er tarveligt men
hyggeligt indrettet og udstyret. Mellem dørene til højre, lidt fra væggen,
står en sofa med et bord og nogle stole; på bordet en tændt lampe med
skærm; i ovnskrogen en gammel lænestol. Forskellige fotografiske
apparater og instrumenter står opstillet hist og her i rummet. Ved
bagvæggen, til venstre for dobbeltdøren, står en reol, hvori nogle bøger,
æsker og flasker med kemiske stoffer, forskellige slags redskaber, værktøj
og andre genstande. Fotografier og småting, som pensler, papir og
lignende, ligger på bordet.)

(GINA EKDAL sidder på en stol ved bordet og syr. HEDVIG sidder i sofaen
med hænderne foran øjnene og tommelfingrene i ørerne og læser i en bog.)

GINA
(skotter et par gange, ligesom med dulgt bekymring, hen til hende; derpå
siger hun):

Hedvig!

HEDVIG
(hører det ikke).

GINA
(højere).

Hedvig!

HEDVIG
(tar hænderne fra og ser op).

Ja, mor?

GINA .

Snille Hedvig, nu må du ikke sidde og læse
længer.

HEDVIG.

Å men, mor, kan jeg da ikke få læse lidt til?
Bare lidt!

GINA.

Nej, nej, nu skal du lægge den bogen ifra dig.
Din far liker det ikke; han selv læser aldrig om
kvellerne.

HEDVIG
(lukker bogen).

Nej, far bryr sig nu ikke så stort om at
læse, han.

GINA
(lægger sytøjet til side og tar en blyant og et lidet hæfte på bordet).

Kan du huske, hvor meget vi gav ud for
smørret idag?

HEDVIG.

Det var 1 krone og 65 øre.

GINA.

Det er rigtig. (noterer.) Det er svært, hvad her
bruges af smør her i huset. Og så var det til
spegepølse og til ost, - lad mig se - (noterer.) - og så var
det til skinke - hm - (summerer.) Ja, der har vi
straks -

HEDVIG.

Og så kommer øllet til.


GINA.

Ja, det forstår sig. (noterer.) Det løber op; men
det <sp>må</sp> jo til.

HEDVIG.

Og så behøvte jo ikke du og jeg noget varmt
til middag, siden far var ude.

GINA.

Nej; og det var jo bra'. Nå, og så tog jeg jo
også ind otte kroner og femti for fotografierne.

HEDVIG.

Tænk, - blev det så meget!

GINA.

Akkurat otte kroner og femti.

(Taushed. GINA  tar atter sit sytøj. HEDVIG  tar papir og blyant og gir
sig til at tegne noget, med den venstre hånd skyggende for øjnene.)

HEDVIG.

Er det ikke morsomt at tænke sig, at far er i
stort middagsselskab hos grosserer Werle?

GINA.

Du kan da ikke sige, at det er hos grossereren,
han er. Det var jo sønnen, som sendte bud efter
ham (lidt efter.) Vi har jo ikke noget med den
grossereren at gøre.

HEDVIG.

Jeg glæder mig så umådelig til, at far skal
komme hjem. For han lovte, at han skulde be' fru
Sørby om noget godt til mig.

GINA.

Ja, der vanker såmænd nok af gode ting i <sp>det</sp>
huset, kan du tro.

HEDVIG
(tegner fremdeles).

Lidt sulten er jeg næsten også.

GAMLE EKDAL, med papirpakken under armen og en anden pakke i
frakkelommen, kommer ind gennem gangdøren.)

GINA.

Hvor sent bedstefar kommer hjem idag.

EKDAL.

De havde stængt kontoret. Måtte vente hos
Gråberg. Og så fik jeg gå igennem - hm.

HEDVIG.

Gav de dig noget nyt at skrive af, bedstefar?

EKDAL.

Hele pakken her. Vil du bare se.

GINA.

Det var jo bra'.

HEDVIG.

Og i lommen har du også en pakke.

EKDAL.

Så? Snak; det er ikke noget. (sætter stokken fra
sig i krogen.) Det blir arbejde for lang tid, dette her,
Gina. (trækker den ene halvdør på bagvæggen lidt tilside.) Hys!
(kikker en stund ind i rummet og skyder atter døren forsigtigt for.)
He - he! De sover såmænd alle i hob. Og hun selv
har lagt sig i kurven. He - he!

HEDVIG.

Er du viss på, at hun ikke fryser i den kurven,
bedstefar?

EKDAL.

Kan du tænke sligt! Fryser? I alt det strå?
(går mod den øverste dør til venstre.) Jeg finder vel fyrstikker?

GINA.

Fyrstikkerne står på kommoden.

(EKDAL går ind i sit værelse.)

HEDVIG.

Det var rigtig godt, at bedstefar fik alt det at
skrive igen.

GINA.

Ja, stakkers gamle far; så tjener han sig da en
liden lommeskilling.

HEDVIG.

Og så kan han ikke sidde hele formiddagen der
nede på den fæle madam Eriksens restauration.

GINA.

Det også, ja.

(kort taushed.)

HEDVIG.

Tror du, de sidder ved middagsbordet endnu?

GINA.

Vorherre véd; det kan såmænd gerne hænde, det.

HEDVIG.

Tænk, al den dejlige mad, som far får at spise!
Jeg er viss på, at han er glad og fornøjet, når han
kommer. Tror du ikke det, mor?

GINA.

Jo; men tænk, om vi nu kunde fortælle ham,
at vi havde fåt værelset lejet bort.

HEDVIG.

Men <sp>det</sp> behøves ikke ikveld.

GINA.

Å, det kunde nok komme godt med, du. Og
det står jo der til ingen nytte.

HEDVIG.

Nej, jeg mener, det behøves ikke, for ikveld er
far godt oplagt alligevel. Det er bedre, at vi har
<sp>det</sp> med værelset til en anden gang.

GINA
(ser over til hende).

Er du glad, når du har noget godt at fortælle
far, når han kommer hjem om kvellerne?

HEDVIG.

Ja, for så blir her mere fornøjeligt.

GINA
(tænker hen for sig).

Å ja, der er noget i det.

(GAMLE  EKDAL kommer ind igen og vil  gå ud gennem den forreste dør
til venstre.)

GINA
(vender sig halvt på stolen).

Skal bedstefar ha' noget i køkkenet?

EKDAL.

Skulde så, ja. Bliv bare siddende.

(går ud.)

GINA.

Han roder da vel ikke med gløderne derude?
(venter en stund.) Hedvig, se du efter, hvad han tar
sig til.

(EKDAL kommer ind igen med en liden mugge med dampende vand.)


HEDVIG.

Henter du varmt vand, bedstefar?

EKDAL.

Ja, jeg gør. Skal bruge det til noget. Jeg må
skrive; og så er blækket ble't jørmet som en grød,
- hm.

GINA.

Men bedstefar skulde da spise kveldsmaden først.
Den er jo sat ind.

EKDAL.

Det får være det samme med kveldsmaden,
Gina. Har svært travlt, siger jeg. Jeg vil ikke ha'
nogen ind på kammerset til mig. Ikke nogen, - hm.

(Han går ind i sit værelse. GINA og HEDVIG ser på hinanden.)

GINA
(sagte).

Kan du skønne, du, hvor han har fåt penge fra?

HEDVIG.

Han har visst fåt af Gråberg.

GINA.

Å langt ifra. Gråberg sender jo altid pengene
til <sp>mig</sp>.

HEDVIG.

Så må han ha' fåt sig en flaske på borg et
steds.

GINA.

Stakkers gamlefar, de borger nok ikke ham
noget.

(HJALMAR EKDAL, overfrakke og med en grå filthat, kommer ind fra højre.

GINA
(kaster sytøjet og rejser sig).

Nej men, Ekdal, er du alt der igen!

HEDVIG
(samtidigt, springer op).

Tænk, at du kommer nu, far!

HJALMAR
(sætter hatten fra sig).

Ja, nu gik nok de fleste.

HEDVIG.

Så tidlig?

HJALMAR.

Ja, det var jo et middagsselskab.

(vil trække yderfrakken af.)

GINA.

Lad mig hjælpe dig.

HEDVIG.

Jeg også.

(De trækker frakken af ham; GINA hænger den op på bagvæggen.)

HEDVIG.

Var der mange der, far?

HJALMAR.

Å nej, ikke mange. Vi var så en 12 - 14
personer til bords.

GINA.

Og du fik vel snakke med dem alle sammen?

HJALMAR.

Å ja, lidt; men det var nu især Gregers, som
la' beslag på mig.

GINA.

Er Gregers lige styg endnu?

HJALMAR.

Nå, han ser jo ikke videre godt ud. - Er ikke
den gamle kommet hjem?

HEDVIG.

Jo, bedstefar sidder inde og skriver.

HJALMAR.

Sa' han noget?

GINA.

Nej, hvad skulde han sige?

HJALMAR.

Nævnte han ikke noget om - ? Jeg synes, jeg
hørte, at han havde været hos Gråberg. Jeg vil gå
lidt ind til ham.

GINA.

Nej, nej, det er ikke værdt -

HJALMAR.

Hvorfor ikke det? Sa' han, at han ikke vilde
ha' mig ind?

GINA.

Han vil nok ikke ha' <sp>nogen</sp> ind i kveld -

HEDVIG
(gør tegn).

Hm-hm!

GINA
(mærker det ikke).

- han har været her og hentet sig varmt vand

HJALMAR.

Aha, sidder han og -?

GINA.

Ja,  han gør nok det.

HJALMAR.

Herregud, - min stakkers gamle hvidhårede
far - ! Ja, lad ham så bare sidde og gøre sig rigtig
dygtig tilgode.

(GAMLE EKDAL, i husfrakke og med tændt tobakspibe, kommer fra sit
værelse.)

EKDAL.

Kommen hjem? Syntes nok, jeg hørte, det var
dig, som snakked.

HJALMAR.

Jeg kom nu netop.

EKDAL.

Du så mig nok ikke, du?

HJALMAR.

Nej; men de sa', du var gåt igennem -; og
så vilde jeg følge dig.

EKDAL.

Hm, snilt af dig, Hjalmar. - Hvad var det for
nogen, alle de folk?

HJALMAR.

Å, det var forskellige. Der var kammerherre
Flor og kammerherre Balle og kammerherre
Kaspersen og kammerherre - så og så; jeg véd ikke -

EKDAL
(nikker).

Hører du <sp>det</sp>, Gina! Han har været sammen
med bare kammerherrer.

GINA.

Ja, det er nok svært fint i det huset nu.

HEDVIG.

Sang de kammerherrerne, far? Eller læste de
noget op?

HJALMAR.

Nej, de bare vrøvled. Så vilde de ha' mig til
at deklamere for sig; men det fik de mig ikke til.

EKDAL.

Fik de dig ikke til det, du?

GINA.

Det kunde du da gerne ha' gjort.

HJALMAR.

Nej; en skal ikke straks stå på pinde for alle
og enhver. (spadserer om på gulvet.) Jeg gør det i al
fald ikke.

EKDAL.

Nej, nej; Hjalmar er ikke så lige til, han.

HJALMAR.

Jeg véd ikke, hvorfor <sp>jeg</sp> just skal sørge for
underholdningen, når jeg er ude engang iblandt. Lad
de andre anstrænge sig. Der går de fyrene fra det
ene madhus til det andet og æder og drikker dag
ud og dag ind. Lad dem så værs'go' gøre nytte for
al den gode mad, de får.

GINA.

Men det sa' du da vel ikke?

HJALMAR
(nynner).

Hå-hå-hå-; de fik såmænd høre noget af hvert.


EKDAL.

Og det var til kammerherrerne selv!

HJALMAR.

Det er ikke frit for det. (henkastende.) Siden kom
vi i en liden dispyt om Tokayervin.

EKDAL.

Tokayervin, du? Det er en fin vin, det.

HJALMAR
(standser).

Den <sp>kan</sp> være fin. Men jeg skal sige dig, ikke
alle årgangene er lige fine; det kommer alt an på,
hvor meget solskin druerne har fåt.

GINA.

Nej, du véd da også al tingen, du, Ekdal.

EKDAL.

Og det gav de sig til at disputere om?

HJALMAR.

De vilde prøve på det; men så fik de den
besked, at det var ligedan med kammerherrer. Af
dem var heller ikke alle årgange lige fine - blev
der sagt.

GINA.

Nej, hvad du kan finde på!

EKDAL.

He - he! Og det fik de på sin tallerken?

HJALMAR.

Lige op i øjnene fik de det.

EKDAL.

Du, Gina, han sa' det lige op i øjnene på
kammerherrerne.

GINA.

Nej, tænk, lige op i øjnene.

HJALMAR.

Ja, men jeg vil ikke ha', at der skal tales om
det. Sligt fortæller man ikke. Det hele gik jo også
af i al venskabelighed, naturligvis. Det var jo
hyggelige, gemytlige mennesker; hvorfor skulde jeg så såre
dem? Nej!

EKDAL.

Men lige op i øjnene -

HEDVIG
(indsmigrende).

Hvor morsomt det er at se dig i kjole. Du tar
dig godt ud i kjole, far!

HJALMAR.

Ja, synes du ikke det? Og denne her sidder
virkelig meget upåklageligt. Den passer næsten som
om den var sydd til mig; - lidt trang i armhullerne
kanske -; hjælp mig, Hedvig. (trækker kjolen af.) Jeg
tar heller jakken på. Hvor har du jakken, Gina?

GINA.

Her er den.

(bringer jakken og hjælper ham.)

HJALMAR.

Se så! Husk endelig på, at Molvik får kjolen
igen straks imorgen tidlig.

GINA
(lægger den hen).

Det skal nok bli' besørget.

HJALMAR
(strækker sig).

Ah, det kendes dog ligesom mere hjemligt. Og
en sådan løs og ledig husdragt passer også bedre
til min hele skikkelse. Synes ikke du det, Hedvig?

HEDVIG.

Jo, far!

HJALMAR.

Når jeg således slår halstørklædet ud i et par
flagrende ender -; se her! Hvad?

HEDVIG.

Ja, det tar sig så godt ud til knebelsbarten og
til det store krøllede håret.

HJALMAR.

Krøllet vil jeg ikke egentlig kalde det; jeg vil
snarere sige lokket.

HEDVIG.

Ja, for det er så storkrøllet.

HJALMAR.

Egentlig lokket.

HEDVIG
(lidt efter, trækker ham i jakken).

Far!

HJALMAR.

Nå, hvad er det?

HEDVIG.

Å, du véd godt, hvad det er.

HJALMAR.

Nej visst véd jeg ikke, nej.

HEDVIG
(ler og klynker).

Å jo, far;  nu skal du ikke pine mig længer!

HJALMAR.

Men hvad <sp>er</sp> det da?

HEDVIG
(rusker i ham).

Å snak; kom nu med det, far! Du véd jo alt
det gode, du lovte mig.

HJALMAR.

Å - nej tænk, at jeg skulde glemme det!

HEDVIG.

Nej, du vil bare narre mig, far! Å, det er
skam af dig! Hvor har du det henne?

HJALMAR.

Jo, så sandelig glemte jeg det ikke. Men bi
lidt! Jeg har noget andet til dig, Hedvig.

(går hen og søger i kjolelommerne.)

HEDVIG
(hopper og klapper i hænderne).

Å mor, mor!

GINA.

Ser du; når du bare gir tid, så -

HJALMAR
(med et papir).

Se, her har vi den.

HEDVIG.

Det <sp>der</sp>? Det er jo bare et papir.

HJALMAR.

Det er spiseseddelen, du; hele spiseseddelen.
Her står "Menu"; det betyder spiseseddel.

HEDVIG.

Har du ikke noget andet?

HJALMAR.

Jeg har jo glemt det andet, hører du. Men du
kan tro mig på mit ord: det er en dårlig fornøjelse
med det slikkeri. Sæt dig nu bort til bordet og læs
på den seddelen, så skal jeg siden beskrive dig,
hvorledes retterne smager. Se der, Hedvig.

HEDVIG
(svælger gråden),

Tak.

(Hun  sætter  sig,  men   uden  at læse: GINA gør tegn til hende; HJALMAR
mærker det.)

HJALMAR
(driver om på gulvet).

Det er da også de utroligste ting, en
familjeforsørger har at tænke på; og glemmer en bare det
aller ringeste, - straks skal en se sure miner. Nå,
en vænner sig til <sp>det</sp> også. (standser ved ovnen hos den
gamle.) Har du kikket der ind i aften, far?

EKDAL.

Ja, du kan vel tænke dig det. Hun er gåt i
kurven.

HJALMAR.

Nej, <sp>er</sp> hun gåt i kurven! Hun begynder altså
at vænne sig til den.

EKDAL.

Ja, du; det var jo det, jeg spåde. Men nu, ser
du, nu er der nogen små grejer til -


HJALMAR.

Nogen forbedringer, ja.

EKDAL.

Men <sp>de</sp> må gøres, du.

HJALMAR.

Ja, lad os snakke lidt om de forbedringerne,
far. Kom her, så sætter vi os i sofaen.

EKDAL.

Ja nok! Hm, tror, jeg vil stoppe piben først;
- må nok renske den også. Hm.

(han går ind i sit værelse.)

GINA
(smiler til HJALMAR).

Renske piben, du.

HJALMAR.

Å ja, ja, Gina, lad ham bare - ; den stakkers
skibbrudne gubbe. - Ja, de forbedringerne, - dem
er det bedst, vi får fra hånden imorgen.

GINA.

Imorgen får du nok ikke tid, Ekdal.

HEDVIG
(indfaldende).

Å jo visst, mor!

GINA.

- for husk på de kopierne, som skal retuseres;
her har nu været så mange bud efter dem.

HJALMAR.

Se så; er det nu de kopierne igen? <sp>De</sp> skal
nok bli' færdige. Er her kanske kommet nye
bestillinger også?

GINA.

Nej desværre; imorgen har jeg ikke andet end
de to portrætterne, som du véd.

HJALMAR.

Ikke noget andet? Å nej, når man ikke griber
sig an, så -

GINA.

Men hvad skal jeg da gøre? Jeg sætter jo i
aviserne alt det jeg årker, synes jeg.

HJALMAR.

Ja, aviserne, aviserne; du ser, hvad <sp>det</sp> hjælper
til. Og så har der vel ikke været nogen og set på
værelset heller?

GINA.

Nej, endnu ikke.

HJALMAR.

Det var jo at vente. Når man ikke er om sig,
så -. Man må ta' sig rigtig sammen, Gina!

HEDVIG
(går imod ham).

Skal jeg ikke ta' fløjten til dig, far?

HJALMAR.

Nej; ingen fløjte; <sp>jeg</sp> behøver ingen glæder her
i verden. (driver om.) Jo, jeg skal såmænd arbejde
imorgen; det skal ikke mangle på <sp>det</sp>. Jeg skal
visst arbejde så længe mine kræfter strækker til -

GINA.

Men, kære snille Ekdal, det var da ikke <sp>så</sp>,
jeg mente.

HEDVIG.

Far,  skal jeg ikke sætte ind en flaske øl?

HJALMAR.

Nej, aldeles ikke. Der behøves ingen ting for
mig.- -(standser.) Øl? - Var det øl, du talte om?

HEDVIG
(livlig).

Ja, far;  dejlig friskt øl.

HJALMAR.

Nå, - når du endelig vil, så kan du jo gerne
sætte ind en flaske.

GINA.

Ja, gør det; så skal vi ha' det hyggeligt.

(HEDVIG løber mod køkkendøren.)

HJALMAR
(ved  ovnen, standser hende, ser på hende, griber hende om hodet og
trykker hende op til sig).

Hedvig! Hedvig!

HEDVIG
(glad og i tårer).

Å du snille far!

HJALMAR.

Nej, kald mig ikke så. Der har jeg siddet og
ta't for mig ved den rige mands bord, - siddet og
svælget ved det bugnende taffel -! Og så kunde
jeg endda -!

GINA
(sidder ved bordet).

Å snak, snak, Ekdal.

HJALMAR.

Jo! Men I må ikke regne det så nøje med
mig. I véd jo, at jeg holder af jer alligevel.

HEDVIG
(slår armene om ham).

Og vi holder så umådelig af dig, far!

HJALMAR.

Og skulde jeg være urimelig en gang imellem,
så - Herregud - husk på, at jeg er en mand, som
bestormes af sorgernes hær. Nå! (tørrer øjnene.) Ikke
øl i en sådan stund. Giv mig fløjten.

(HEDVIG løber til reolen og henter den.)

HJALMAR.

Tak! Sådan, ja. Med fløjten i hånd, og med
jer to omkring mig - å!

(HEDVIG sætter sig ved bordet hos GINA; HJALMAR går frem og tilbage,
sætter stærkt i og spiller en bøhmisk folkedans, men i et langsomt elegisk
tempo og med følsomt foredrag.)

HJALMAR
(afbryder melodien, rækker GINA den venstre hånd og siger bevæget):

Lad det kun være trangt og tarveligt under
vort tag, Gina. Det er dog hjemmet. Og <sp>det</sp> siger
jeg: her er godt at være.

(Han begynder atter at spille; straks efter banker det på gangdøren.)

GINA
(rejser sig).

Hys, Ekdal, - jeg tror der kommer nogen.

HJALMAR
(lægger fløjten i reolen).

Se så igen!

(GINA går hen og åbner døren.)

GREGERS   WERLE
(ude i gangen).

Om forladelse -

GINA
(viger lidt tilbage).

Å!

GREGERS.

- er det ikke her, fotograf Ekdal bor?

GINA.

Jo, det er.

HJALMAR
(går hen imod døren).

Gregers! Er du der alligevel? Nå, så kom
ind da.

GREGERS
(kommer ind).

Jeg sa' dig jo, at jeg vilde se op til dig.

HJALMAR.

Men ikveld -? Er du gåt fra selskabet?

GREGERS.

Både fra selskabet og fra familjehjemmet. -
God aften, fru Ekdal. Jeg véd ikke, om De kan
kende mig igen?

GINA.

Å, jo; unge herr Werle er ikke så svær at
kende igen.

GREGERS.

Nej, jeg ligner jo min mor; og hende mindes
De sagtens.

HJALMAR.

Er du gåt fra huset, siger du?

GREGERS.

Ja, jeg er flyttet hen på et hotel.

HJALMAR.

Ja så. Nå, siden du er kommen, så ta' af dig
og slå dig ned.

GREGERS.

Tak.

(trækker yderfrakken af. Han er nu omklædt, i en simpel grå
klædesdragt af landligt snit.)

HJALMAR.

Her, i sofaen. Gør dig det mageligt.

(GREGERS sætter sig i sofaen, HJALMAR på en stol ved bordet.)

GREGERS
(ser sig omkring).

Så her er det altså du holder til, Hjalmar.
Her bor du altså.

HJALMAR.

Dette her er atelieret, som du vel ser -

GINA.

Men her er nu rummeligere; og derfor så holder
vi os helst her ude.

HJALMAR.

Vi bode bedre før; men denne lejligheden har
én stor fordel: her er sådanne prægtige ydre rum -

GINA.

Og så har vi et værelse på den andre siden af
gangen, som vi kan leje ud.

GREGERS
(til HJALMAR).

Se, se, - du har logerende også.

HJALMAR.

Nej, ikke endnu. Det går ikke så fort, ser
du; man må være om sig. (til HEDVIG.) Men det var
det øllet, du.

HEDVIG
(nikker og går ud i køkkenet).

GREGERS.

<sp>Det</sp> er altså din datter?

HJALMAR.

Ja, det er Hedvig.

GREGERS.

Og hun er jo eneste barn?

HJALMAR.

Hun er det eneste, ja. Hun er vor højeste
glæde i verden, og - (sænker stemmen.) hun er også vor
dybeste sorg, Gregers.

GREGERS.

Hvad er det, du siger!

HJALMAR.

Ja du; for der er al truende fare for, at hun
kommer til at miste synet.

GREGERS.

Blir blind!

HJALMAR.

Ja. Endnu er bare de første tegn at spore; og
det kan jo gå bra' en tid endnu. Men lægen har
varslet os. Det kommer ubønhørligt.

GREGERS.

Dette her er jo en skrækkelig ulykke.
Hvorledes har hun fåt det?


HJALMAR
(sukker).

Arveligt, rimeligvis.

GREGERS
(studsende).

Arveligt?

GINA.

Ekdals mor havde også svagt syn.

HJALMAR.

Ja, det siger far; jeg kan jo ikke huske hende.

GREGERS.

Stakkers barn. Og hvorledes tar hun det?

HJALMAR.

Å, du kan da tænke, vi nænner ikke at sige
hende sligt. Hun aner ingen fare. Glad og sorgløs
og kviddrende som en liden fugl flagrer hun ind i
livets evige nat. (overvældet.) Å, det er så knusende
svært for mig, Gregers.

(HEDVIG bringer et bræt med øl og glasse, som hun sætter på bordet.)

HJALMAR
(stryger hende over hodet).

Tak, tak, Hedvig.

HEDVIG
(lægger armen om hans hals og hvisker ham i øret).

HJALMAR.

Nej. Ikke smørrebrød nu. (ser hen.) Ja, kanske
Gregers tar et stykke?

GREGERS
(afværgende).

Nej, nej tak.



HJALMAR
(fremdeles vemodig).

Nå, du kan jo sætte lidt ind alligevel. Skulde
du ha' en skalk, så var det bra'. Og så la' det
være tilstrækkelig smør på, du.

HEDVIG
(nikker fornøjet og går ud i køkkenet igen).

GREGERS
(som har fulgt hende med øjnene).

Hun ser da ellers nok så frisk og sund ud,
synes jeg.

GINA.

Ja, ellers mankerer hun, Gud ske lov, ingen
tingen.

GREGERS.

Hun kommer visst til at ligne Dem med tiden,
fru Ekdal. Hvor gammel kan hun nu være?

GINA.

Hedvig er nu snart akkurat fjorten år; hun har
jebursdag i overmorgen.

GREGERS.

Temmelig stor for sin alder da.

GINA.

Ja, hun er skudt svært op i det sidste året.

GREGERS.

På dem, som vokser op, ser en bedst, hvor
gammel en selv blir. - Hvor længe er det nu De
har været gift?

GINA.

Nu har vi været gift i -; jaha, snart i femten år.


GREGERS,

Nej, tænk, er det så længe!

GINA
(blir opmærksom; ser på ham).

Ja det er det da rigtignok.

HJALMAR.

Ja visst er det så. Femten år på nogen få
måneder nær. (slår over.) Det må ha' været lange år
for <sp>dig</sp> der oppe på værket, det, Gregers.

GREGERS.

De var lange så længe jeg leved dem; - nu
bagefter véd jeg næsten ikke, hvor den tiden er
ble't af.

(GAMLE EKDAL kommer fra sit værelse, uden piben, men med sin
gammeldagse uniformshue på hodet; hans gang er lidt ustø.)

EKDAL.

Se så, du, Hjalmar, nu kan vi sætte os og
snakke om dette her - hm. Hvad var det nu for
noget?

HJALMAR
(går imod ham).

Far, her er nogen. Gregers Werle -. Jeg véd
ikke, om du kan huske ham.

EKDAL
(ser på GREGERS, som har rejst sig).

Werle? Er det sønnen, det? Hvad er det,
han vil mig?

HJALMAR.

Ingen ting; det er til mig, han kommer.

EKDAL.

Nå, så der er ikke noget på færde?



HJALMAR.

Nej visst ikke, nej.

EKDAL
(svinger med armen).

Ikke for <sp>det</sp>,  ser du; jeg er ikke ræd,  men -

GREGERS
(går hen til ham).

Jeg vilde bare hilse Dem fra de gamle
jagttomterne, løjtnant Ekdal.

EKDAL.

Jagttomterne?

GREGERS.

Ja, deroppe rundt omkring Højdalsværket.

EKDAL.

Nå, der oppe. Ja, der var jeg godt kendt før
i tiden.

GREGERS.

Den gang var De slig en vældig jæger.

EKDAL.

Var så, ja. Kan nok være, det. De ser på
munduren. Jeg spør ikke nogen om lov til at bære
den her inde. Bare jeg ikke går i gaderne med
den, så -

(HEDVIG bringer en tallerken smørrebrød, som hun sætter på bordet.)

HJALMAR.

Sæt dig nu, far, og få dig et glas øl. Vær så
god, Gregers.

(EKDAL mumler og stavrer hen  til sofaen. GREGERS sætter sig på stolen
nærmest ved ham, HJALMAR på den anden side af GREGERS. GINA sidder
lidt fra bordet og syr; HEDVIG står hos sin far.)



GREGERS.

Kan De mindes <sp>det</sp>, løjtnant Ekdal, når
Hjalmar og jeg var oppe og besøgte Dem om sommeren
og i juletiden.

EKDAL.

Var De? Nej, nej, nej, det sanser jeg ikke.
Men tør nok sige, jeg har været en glup jæger, jeg.
Bjørn har jeg også skudt. Har skudt hele ni.

GREGERS
(ser deltagende på ham).

Og nu jager De aldrig mere.

EKDAL.

Å, skal ikke sige <sp>det</sp>, far. Jager nok en gang
iblandt. Ja, ikke på <sp>den</sp> måden, da. For skogen,
ser De, - skogen, skogen -! (drikker.) Står skogen
bra' deroppe nu?

GREGERS.

Ikke så gild som i Deres tid. Den er hugget
svært ud.

EKDAL.

Hugget ud? (sagtere  og ligesom ræd.) Det er farlig
gerning, det. Det dra'r efter sig. Der er hævn i
skogen.

HJALMAR
(fylder i hans glas).

Vær så god; lidt til, far.

GREGERS.

Hvorledes kan en mand som De, - slig en
friluftsmand, - leve midt i en kvalm by, her inde
mellem fire vægge?



EKDAL
(ler småt og skotter til HJALMAR).

Å, her er ikke så ilde her. Slet ikke så ilde.

GREGERS.

Men alt det, som Deres sind er vokset sammen
med? Denne svale strygende luftningen, dette fri
livet i skog og på vidder, mellem dyr og fugl -?

EKDAL
(smiler).

Hjalmar, skal vi vise ham det?

HJALMAR
(hurtig og lidt forlegen).

Å nej, nej, far; ikke i aften.

GREGERS.

Hvad vil han vise mig?

HJALMAR.

Å, det er bare noget sådant -; du kan få se
det en anden gang.

GREGERS
(fortsætter til den gamle).

Ja, det var <sp>det</sp>, jeg mente, løjtnant Ekdal, at
nu skulde De følge med mig opover til værket; for
jeg rejser visst snart igen. De kunde sagtens få
noget skriveri deroppe også. Og her har De jo
ingen verdens ting, som kan hygge Dem og kvikke
Dem op.

EKDAL
(stirrer forbauset på ham).

Har <sp>jeg</sp> ingen verdens ting, som -!

GREGERS.

Ja, De har Hjalmar; men han har jo sine igen.

Og en mand som De, der altid har kendt sig så
dragen til det, som frit og vildt er -

EKDAL
(slår i bordet).

Hjalmar, nu <sp>skal</sp> han se det!

HJALMAR.

Nej men, far, er nu det værdt? Det er jo
mørkt -

EKDAL.

Snak; det er jo månelyst. (rejser sig.) Han <sp>skal</sp>
se det, siger jeg. Lad mig slippe frem. Kom så og
hjælp mig, Hjalmar!

HEDVIG.

Å ja, gør det, far!

HJALMAR
(rejser sig)

Ja - ja da.

GREGERS
(til GINA).

Hvad er det for noget?

GINA.

Å, De må såmænd ikke tro, det er noget
videre rart.

(EKDAL og HJALMAR er gåt hen til bagvæggen og skyder hver sin
halvdør til siden; HEDVIG hjælper den gamle; GREGERS blir stående ved
sofaen; GINA sidder uforstyrret og syr. Gennem døråbningen ses et stort,
langstrakt, uregelmæssigt loftsrum med krinkelkroge og et par fritstående
skorstenspiber. Der er tag-glugger, hvorigennem et klart månelys falder
ind over enkelte dele af det store rum; andre ligger i dyb skygge.)

EKDAL
(til GREGERS).

Må gerne komme helt hen, De.


GREGERS
(går hen til dem).

Hvad er det så egentlig?

EKDAL.

De kan jo  se efter. Hm.

HJALMAR
(noget forlegen).

Dette her hører <sp>far</sp> til, skønner du.

GREGERS
(ved døren, ser ind i loftsrummet).

De holder jo høns, løjtnant Ekdal!

EKDAL.

Skulde mene <sp>det</sp>, at vi holder høns. De er
fløjet op nu. Men De skulde bare se de høns ved
dagsens lys, De!

HEDVIG.

Og så er der -

EKDAL.

Hys - hys; sig ikke noget endnu.

GREGERS.

Og duer har De også, ser jeg.

EKDAL.

Å jo; kunde nok være, det, at vi har duer! De
har rugekasserne sine der oppe under tagskægget,
de; for duerne vil helst ligge højt, kan De skønne.

HJALMAR.

Det er ikke almindelige duer alle sammen.

EKDAL.

Almindelige! Nej, skulde da vel tro det! Vi
har tumlere; og et par kropduer har vi også. Men
kom så her! Kan De se den bingen der borte ved
væggen?

GREGERS.

Ja; hvad bruger De den til?

EKDAL.

Der ligger kaninerne om natten, far.

GREGERS.

Nå; så De har kaniner også?

EKDAL.

Ja, De kan da vel for fanden tænke, at vi har
kaniner! Han spør, om vi har kaniner, du Hjalmar!
Hm! Men <sp>nu</sp> kommer det rigtige, ser De! <sp>Nu</sp>
kommer det! Flyt dig, Hedvig. Stil Dem her; så
ja; og se så der ned. - Ser De ikke der en kurv
med strå i?

GREGERS.

Jo. Og jeg ser, der ligger en fugl i kurven.

EKDAL.

Hm - "en fugl" -

GREGERS.

Er det ikke en and?

EKDAL
(stødt).

Jo, begribeligvis er det en and.

HJALMAR.

Men <sp>hvad</sp> slags and, tror du?

HEDVIG.

Det er ikke nogen simpel and -

EKDAL.

Hys!

GREGERS.

Og en tyrkisk and er det heller ikke.

EKDAL.

Nej, herr - Werle; det er ikke nogen tyrkisk
and; for det er en vildand.

GREGERS.

Nej, er det virkelig? En vild and?

EKDAL.

Jaha, det er det. Den "fuglen", som De sa',
det er vildanden, det. Det er vor vildand, far.

HEDVIG.

<sp>Min</sp> vildand. For <sp>jeg</sp> ejer den.

GREGERS.

Og den kan leve her oppe på loftet? Og
trives her?

EKDAL.

De kan da vel forstå, at hun har et traug med
vand til at plaske i.

HJALMAR.

Friskt vand hver anden dag.

GINA
(vender sig mod HJALMAR).

Men, snille Ekdal, nu blir her så isende
koldt, du.

EKDAL.

Hm, lad os så lukke da. Er ikke værdt vi
forstyrrer dem i natteroen heller. Ta' i, du Hedvig.

(HJALMAR og HEDVIG skyver loftsdøren sammen.)

EKDAL.

En anden gang kan De få se hende rigtig.
(sætter sig i lænestolen ved ovnen.) Å, de er svært
mærkværdige, de vildænderne, kan De tro.

GREGERS.

Men hvorledes fik De fanget den, løjtnant Ekdal?

EKDAL.

Har ikke fanget den, jeg. Der er en viss mand
her i byen, som vi kan takke for den.

GREGERS
(studser lidt).

Den mand  skulde  da vel aldrig være min far?

EKDAL.

Jo så sandelig. Akkurat Deres far. Hm.

HJALMAR.

Det var da løjerligt, at du kunde gætte <sp>det</sp>,
Gregers.

GREGERS.

Du fortalte jo før, at du skyldte far så mangt
og mangfoldigt; og så tænkte jeg som så -

GINA.

Men vi har da ikke fåt anden af grossereren
selv -

EKDAL.

Det er Håken Werle vi kan takke for hende
lige godt, Gina. (til GREGERS.) Han var ude i båd,

skønner De; og så skød han på hende. Men han
ser nu så kleint, far Deres. Hm; så blev hun bare
skamskudt.

GREGERS.

Nå så; hun fik sig et par haggel i kroppen.

HJALMAR.

Ja, hun fik sådan en to - tre stykker.

HEDVIG.

Hun fik det under vingen, og så kunde hun
ikke flyve.

GREGERS.

Nå, så dukked hun vel til bunds da?

EKDAL
(søvnig, med tykt mæle).

Kan vide <sp>det</sp>. Gør altid så vildænderne.
Stikker til bunds - så dybt de kan vinde, far; - bider
sig fast i tang og i tarre - og i alt det fandenskab,
som <sp>der</sp>nede find's. Og så kommer de aldrig
op igen.

GREGERS.

Men, løjtnant Ekdal, <sp>Deres</sp> vildand kom da
op igen.

EKDAL.

Han havde slig en urimelig glup hund, Deres
far. - Og den hunden - den dukked efter og hented
anden op igen.

GREGERS
(vendt til HJALMAR).

Og så fik I den her?

HJALMAR.

Ikke straks; først kom den hjem til din far;
men der vilde den ikke trives; og så fik Pettersen
besked, at han skulde gøre ende på den -

EKDAL
(halvt i søvne).

Hm - ja, Pettersen - den torsken -

HJALMAR
(taler sagtere).

På den måden var det, at vi fik den, ser du;
for far kender noget til Pettersen; og da han hørte
dette her med vildanden, så maged han det så, at
han fik den overladt.

GREGERS.

Og der inde på loftet trives den nu så
inderlig vel.

HJALMAR.

Ja, så utrolig vel, du. Den er ble't fed. Nå,
den har jo nu også været så længe der inde, at den
har glemt det rigtige vilde liv; og det er bare <sp>det</sp>,
som det kommer an på.

GREGERS.

Du har visst ret i det, Hjalmar. Lad den bare
aldrig få se himmel og hav -. Men jeg tør nok
ikke bli' længer; for jeg tror, din far sover.

HJALMAR.

Å, for den sags skyld -

GREGERS.

Men, det er sandt, - du sa', du havde et
værelse at leje ud, - et ledigt værelse?

HJALMAR.

Ja vel; hvad så? Véd du kanske nogen -?

GREGERS.

Kan <sp>jeg</sp> få det værelset?

HJALMAR.

Du?

GINA.

Nej men <sp>De</sp>, herr Werle -

GREGERS.

Kan jeg få værelset? Så flytter jeg ind straks
imorgen tidlig.

HJALMAR.

Ja, med den største fornøjelse -

GINA.

Nej men, herr Werle, det er slettes ikke noget
værelse for <sp>Dem</sp>, det.

HJALMAR.

Men, Gina, hvor kan du da sige <sp>det</sp>?

GINA.

Jo, for det værelset er hverken stort nok eller
lyst nok, og -

GREGERS.

Det kommer det ikke så nøje an på, fru Ekdal.

HJALMAR.

Jeg synes såmænd det er et ganske pent værelse;
og slet ikke så ilde møbleret heller.

GINA.

Men husk på de to, som bor nedenunder.

GREGERS.

Hvad er det for to?

GINA.

Å, det er en, som har været huslærer -

HJALMAR.

Det er en kandidat Molvik.

GINA.

- og så er det en doktor, som heder Relling.

GREGERS.

Relling? Ham kender jeg lidt til; han
praktiserte en tid oppe i Højdal.

GINA.

Det er rigtig et par vidtløftige mandspersoner.
De er så tidt udesvævendes om aftningerne; og så
kommer de svært sent hjem om nætterne, og da er
de ikke altid så -

GREGERS.

Sligt vænner en sig snart til. Jeg håber, det
skal gå med mig som med vildanden -

GINA.

Hm, jeg synes nok De skulde sove på det først
alligevel.

GREGERS.

De vil nok svært nødig ha' mig ind i huset,
fru Ekdal.

GINA.

Nej kors; hvor kan De da tro det?


HJALMAR.

Jo, dette her er virkelig besynderlig af dig,
Gina. (til GREGERS.) Men sig mig, tænker du altså at
bli' her i byen for det første?

GREGERS
(tar sin overfrakke på).

Ja, nu tænker jeg at bli' her.

HJALMAR.

Men ikke hjemme hos din far? Hvad agter du
da at ta' dig til?

GREGERS.

Ja, vidste jeg bare <sp>det</sp>, du - da var jeg ikke
så ilde faren endda. Men når en har det kors på
sig, at hede Gregers -. "Gregers" - og så "Werle"
bagefter; har du hørt noget så fælt, du?

HJALMAR.

Å, det synes jeg slet ikke.

GREGERS.

Huf! Isch! Jeg kunde ha' lyst til at spytte på
den fyren, som heder sligt noget. Men når en nu
engang har det kors på sig at være Gregers -
Werle her i verden, således som jeg er det -

HJALMAR
(ler).

Ha-ha, hvis du ikke var Gregers Werle, hvad
vilde du så være for noget?

GREGERS.

Kunde jeg vælge, så vilde jeg allerhelst være
en flink hund.

GINA.

En hund!

HEDVIG
(uvilkårligt).

Å nej da!

GREGERS.

Ja, en rigtig urimelig flink hund; en slig en,
som går til bunds efter vildænder, når de dukker
under og bider sig fast i tang og tarre nede i
mudderet.

HJALMAR.

Nej, véd du hvad, Gregers, - dette her
skønner jeg ikke et ord af.

GREGERS.

Å nej, der er sagtens ikke rar mening i det
heller. Men imorgen tidlig altså - så flytter jeg
ind. (til GINA.) De skal ikke få noget bryderi af mig;
for jeg gør alting selv. (til HJALMAR.) Resten snakker
vi om imorgen. - Godnat, fru Ekdal. (nikker til HEDVIG.)
Godnat!

GINA.

Godnat, herr Werle.

HEDVIG.

Godnat.

HJALMAR
(som har tændt et lys).

Bi lidt; jeg må lyse dig; der er visst mørkt
på trapperne.

(GREGERS og HJALMAR går ud gennem gangdøren.)

GINA
(ser hen for sig, med sytøjet i fanget).

Var ikke det en underlig snak, at han gerne
vilde være en hund?


HEDVIG.

Jeg skal sige dig en ting, mor, - jeg tror, at
han mente noget andet med det.

GINA.

Hvad skulde <sp>det</sp> være for noget?

HEDVIG.

Nej, jeg véd ikke; men det var ligesom han
mente noget andet, end det han sa' - hele tiden.

GINA.

Tror du <sp>det</sp>? Ja underlig var det.

HJALMAR
(kommer tilbage).

Lampen brændte  endnu. (slukker lyset og sætter det fra
sig.) Ah, endelig kan man da få sig en bid mad i
livet. (begynder at spise smørrebrød.) Nå, ser du det, Gina,
- når man bare er om sig, så -

GINA.

Hvorledes om sig?

HJALMAR.

Ja, for det var da heldigt alligevel, at vi
endelig fik det værelset lejet bort en gang. Og så, tænk,
- til et menneske som Gregers, - en gammel
god ven.

GINA.

Ja, jeg véd  ikke,  hvad jeg skal sige, jeg.

HEDVIG.

Å  mor,  du skal se,  det blir så morsomt

HJALMAR.

Du er da også besynderlig. Før var du så
forhippet på at få lejet ud; og nu liker du det ikke.

GINA.

Jo, Ekdal; hvis det bare havde været til en
anden en, så -. Men hvad tror du, grossereren
vil sige?

HJALMAR.

Gamle Werle? Det rager da ikke ham.

GINA.

Men du kan da vel skønne, at der er kommet
noget på tvers imellem dem igen, siden den unge
flytter ud af huset. Du véd jo, hvorledes de to har
det med hinanden.

HJALMAR.

Ja, det kan gerne være, men -

GINA.

Og nu kanske grossereren tror, det er dig, som
har ståt bag ved -

HJALMAR.

Så lad ham tro det længe nok! Grosserer Werle
har gjort overmåde meget for mig; Gud bevar's, -
det erkender jeg. Men derfor kan jeg da ikke til
evig tid gøre mig afhængig af ham.

GINA.

Men, snille Ekdal, det kan komme til at gå ud
over gamle-far; kanske mister han nu den stakkers
lille fortjenesten, han har hos Gråberg.

HJALMAR.

Jeg havde nær sagt: gid det var så vel! Er
det ikke noget ydmygende for en mand, som jeg,
at se sin gråhærdede far gå som et skumpelskud?
Men nu kommer snart tidens fylde, tænker jeg. (tar
et nyt stykke smørrebrød.) <sp>Har</sp> jeg så sandt en opgave i
livet, så skal jeg også udføre den!

HEDVIG.

Å ja far!  Gør det!

GINA.

Hys; væk ham bare ikke!

HJALMAR
(sagtere).

Jeg <sp>skal</sp> udføre den, siger jeg. Der skal nok
engang komme den dag, da -. Og derfor er det
godt, vi fik værelset lejet ud; for så er jeg mere
uafhængig stillet. Og det <sp>må</sp> den mand være, som
har  en  opgave  i livet. (henne ved lænestolen, bevæget.)
Stakkers gamle hvidhårede far. - Lid på din Hjalmar,
du. - Han har brede skuldre, han; - kraftfulde
skuldre i al fald. - Du skal nok en vakker dag vågne
op og -. (til GINA.) Tror du det kanske ikke?

GINA
(rejser sig).

Jo visst gør jeg så; men lad os først se at få
ham til køjs.

HJALMAR.

Ja,  lad os det.

(De tar varligt fat på den gamle.)


TREDJE AKT.

(HJALMAR EKDALS atelier.   Det  er morgen;  dagslyset falder ind gennem
det store vindu i skråtaget: forhænget er fratrukket.)

(HJALMAR sidder ved bordet beskæftiget med at retouchere et fotografi;
flere andre billeder ligger foran ham.    Lidt efter kommer GINA i hat og
kåbe ind gennem gangdøren; hun har en lågkurv på armen.)

HJALMAR.

Er du alt der igen,  Gina?

GINA.

Å ja,  en får nok rappe sig.

(sætter kurven på en stol og tar tøjet af.)

HJALMAR.

Så du indom til Gregers?

GINA.

Jaha, jeg gjorde det. Det ser rigtig vakkert ud
derinde; han har fåt det svært pent hos sig med
det samme han kommer.

HJALMAR.

Nå da?

GINA.

Jo,   han  vilde jo hjælpe sig selv,   sa' han.   Så

skulde han nu lægge i ovnen også; og så har han
skruet spjeldet for, så hele værelset er ble't fuldt
af røg. Uf, der var en stank, slig at -

HJALMAR.

Å nej da.

GINA.

Men så kommer det bedste; for så skal han
nu slukke, og så slår han alt vaskevandet ind i
ovnen, så gulvet driver over af det værste svineri.

HJALMAR.

Det var da kedeligt.

GINA.

Jeg har nu fåt portkonen op til at skure efter
ham, den grisen; men der blir ikke værendes der
inde før i eftermiddag.

HJALMAR.

Hvor har han så gjort af sig imens?

GINA.

Han gik ud lidt,  sa' han.

HJALMAR.

Jeg var også inde hos ham et øjeblik - efter
du var gåt.

GINA.

Jeg hørte det. Du har jo bedt ham ind til
frokost.

HJALMAR.

Bare sådan en liden smule formiddagsfrokost,
forstår du. Det er jo første dagen -; vi kan ikke
godt undgå det. Du har vel altid noget i huset.

GINA.

Jeg får jo se at finde lidt.

HJALMAR.

Men lad det endelig ikke bli' for knapt. For
Relling og Molvik kommer nok også herop, tror jeg.
Jeg traf just Relling på trappen, ser du, og så
måtte jeg jo -

GINA.

Nå,  skal vi ha'  de to også?

HJALMAR.

Herregud, - et par stykker mere eller mindre;
det gør da hverken fra eller til.

GAMLE   EKDAL
(åbner sin dør og ser ind).

Hør  her, du  Hjalmar -  (bemærker GINA.)  Nå så.

GINA.

Er det noget,  som bedstefar vil ha'?

EKDAL.

Å nej; det kan være det samme.   Hm!

(går ind igen.)

GINA
(tar kurven).

Pas endelig godt på ham, så han ikke går ud.

HJALMAR.

Ja, ja, det skal jeg nok. - Hør du, Gina; lidt
sildesalat vilde være svært bra'; for Relling og
Molvik har nok været ude på rangel inat.

GINA.

Bare de ikke kommer for snart over mig,  så -

HJALMAR.

Nej visst ikke; gi' du dig tid.

GINA.

Ja ja da; og så kan du jo få arbejde lidt imens.

HJALMAR.

Jeg sidder jo og arbejder!  Jeg arbejder jo alt,
hvad jeg årker!

GINA.

For så har du <sp>det</sp> fra hånden, ser du.

(hun går med kurven ud i kokkenet.)

HJALMAR
(sidder en stund og pensler på fotografiet; det går trægt og med ulyst)

EKDAL
(kikker ind, ser rundt om i atelieret og siger dæmpet):

Har du det travlt, du?

HJALMAR.

Ja, jeg sidder jo her og stræver med disse
billederne -

EKDAL.

Ja ja, Gud bevar's - når du har det så travlt,
så -.  Hm!

(går ind igen; døren blir stående åben.)

HJALMAR
(fortsætter en stund i taushed; derpå lægger han penselen fra sig og
går hen til døren).

Har <sp>du</sp> det travlt, far?

EKDAL
(brummer indenfor).

Når <sp>du</sp> ha det travlt, så har jeg det også
travlt.  Hm!

HJALMAR.

Ja ja da.

(går til sit arbejde igen.)

EKDAL
(lidt efter, kommer atter frem i døren).

Hm; ser du, Hjalmar, så <sp>svært</sp> travlt har jeg
det jo ikke.

HJALMAR.

Jeg synes du sad og skrev.

EKDAL.

For fanden, kan ikke han, Gråberg, vente en
dags tid eller to? Det står da ikke om livet,
véd jeg.

HJALMAR.

Nej;  og du er da ikke nogen træl heller.

EKDAL.

Og så var det dette her andet derinde -

HJALMAR.

Ja, det var just det. Vil du kanske derind?
Skal jeg lukke op for dig?

EKDAL.

Vilde rigtig ikke være af vejen.

HJALMAR
(rejser sig).

For så havde vi  <sp>det</sp> fra hånden.

EKDAL.

Just så, ja. Skal jo være færdig til imorgen
tidlig. For det <sp>er</sp> jo imorgen? Hm?

HJALMAR.

Ja visst er det imorgen.

(HJALMAR og EKDAL skyver hver sin halvdør til side. Morgensolen skinner derind gennem taggluggerne; nogle duer flyver frem og tilbage, andre går og kurrer på stilladserne; hønsene kagler engang imellem længere inde på loftet.)

HJALMAR.

Nå,  så får du gå ivej  da, far.

EKDAL
(går indenfor).

Kommer ikke du med?

HJALMAR.

Jo, véd du hvad, - jeg tror næsten - (ser GINA i
køkkendøren.) Jeg? Nej, jeg har ikke tid; jeg må
arbejde. - Men så var det mekanismen -

(Han trækker i en snor;  indefra  glider ned et forhæng,  hvis nedre del
består af en stribe gammel sejldug, resten, oventil, af et stykke udspændt
fiskegarn.    Loftsgulvet er således ikke længer synligt.)

HJALMAR
(går hen til bordet).

Se så; nu kan jeg da vel få sidde i fred en
stund.

GINA.

Skulde han nu der ind og grassere igen?

HJALMAR.

Var det kanske bedre, om han havde rendt ned
til madam Eriksen? (sætter sig.) Er det noget, du vil?
Du sa' jo -

GINA.

Jeg vilde bare spørge, om du tror, vi kan
dække frokostbordet <sp>her</sp>?


HJALMAR.

Ja,   her  har  da   vel  ikke   meldt   sig   nogen  så
tidlig?

GINA.

Nej, jeg venter ikke andre end de to kæresterne,
som skal sidde sammen.

HJALMAR.

Fanden,   at   ikke   <sp>de</sp>   kunde   sidde   sammen   en
anden dag!

GINA.

Nej,   snille Ekdal,   dem   har jeg bestilt til efter
middag, når du sover.

HJALMAR.

Nå,  så er det jo bra'.   Ja, så spiser vi her.

GINA.

Ja ja  da;   men   det haster ikke med at dække
endnu;  du kan godt bruge bordet en stund til.

HJALMAR.

Å jeg synes,   du ser,  jeg  sidder her og bruger
bordet alt det jeg kan!

GINA.

For så er du fri siden,  ser du.

(går ud i kokkenet igen.)

(kort ophold.)

EKDAL
(i loftsdøren, indenfor garnet).

Hjalmar!

HJALMAR.

Nå?

EKDAL.

Er ræd, vi kommer til at flytte vandtrauget
lige vel.

HJALMAR.

Ja,  det er jo det, jeg har sagt hele tiden.

EKDAL.

Hm-hm-hm.

(går fra døren igen.)

HJALMAR
(arbejder lidt, skotter mod loftet og rejser sig halvt).

(HEDVIG kommer ind fra køkkenet.)

HJALMAR
(sætter sig hurtig ned igen).

Hvad er det du vil?

HEDVIG.

Jeg vilde bare ind til dig, far.

HJALMAR
(lidt efter).

Jeg synes, du går sådan og snuser omkring.
Skal du passe på kanske?

HEDVIG.

Nej  slet ikke det.

HJALMAR.

Hvad tar mor sig til derude nu?

HEDVIG.

Å, mor står midt oppe i sildesalaten, hun. (går
hen til bordet.) Er det ikke en liden ting, som jeg
kunde hjælpe dig med, far?

HJALMAR.

Å nej. Det er bedst, jeg bli'r alene om det alt
sammen, - så længe kræfterne slår til. - Det har
ingen nød, Hedvig; når bare din far må få beholde
sin helse, så -

HEDVIG.

Å nej, far; nu skal du ikke snakke så stygt.

(Hun går lidt omkring,  standser ved  døråbningen  og  ser ind  i
loftsrummet.)

HJALMAR.

Hvad er det, han tar sig for,  du?

HEDVIG.

Det skal visst bli' en ny vej op til vandtrauget.

HJALMAR.

Aldrig i verden klarer han <sp>det</sp> på egen hånd!
Og så skal <sp>jeg</sp> være fordømt til at sidde her -!

HEDVIG
(går hen til ham).

Lad <sp>mig</sp> få penselen, far; jeg <sp>kan</sp> nok.

HJALMAR.

Å snak;  du bare fordærver øjnene med det.

HEDVIG.

Langt ifra.   Kom her med penselen.

HJALMAR
(rejser sig).

Ja, det vilde jo ikke vare mere end et minut
eller to.

HEDVIG.

Pyt, hvad skulde det så gøre? (tar penselen.) Se
så. (sætter sig.) Og her har jeg et at se efter.

HJALMAR.

Men ikke fordærv øjnene! Hører du det? <sp>Jeg</sp>
vil ikke ha' noget ansvar; du må selv ta' ansvaret
på dig, - det siger jeg dig.

HEDVIG
(retoucherer).

Ja ja, det skal jeg nok.

HJALMAR.

Du er svært flink, Hedvig. Bare et par minutter
forstår du.

(Han   smyger  sig  gennem  kanten  af forhænget ind  på loftet.   HEDVIG
sidder ved  sit arbejde.    HJALMAR og EKDAL høres at disputere derinde.)

HJALMAR
(kommer frem indenfor garnet).

Hedvig, å ræk mig den knibetangen, som ligger
på  hylden.  Og  så hugjernet, du. (vender sig indover.)  Jo,
nu  skal  du  bare se, far. Lad mig da først få lov
til at vise dig, hvorledes jeg mener det!

HEDVIG
(har hentet det forlangte værktøj fra reolen og stikker det ind til ham)

HJALMAR.

Så tak.  Jo,  det var nok godt, jeg kom, du.

(går fra døråbningen   de snedkrer og passiarer derinde.)

HEDVIG
(blir stående og ser på dem.   En stund efter banker det på gangdøren
hun lægger ikke mærke til det).

GREGERS   WERLE
(barhodet og uden overtøj, kommer ind og standser lidt ved døren).

Hm -!

HEDVIG
(vender sig og går imod ham).

God morgen.   Vær så god, kom nærmere.

GREGERS.

Tak.    (ser mod loftet.)    De lader til at ha'
arbejdsfolk i huset.

HEDVIG.

Nej, det er bare far og bedstefar.   Nu skal jeg
sige <sp>til</sp>.

GREGERS.

Nej, nej, gør ikke det; jeg vil heller vente lidt.

(sætter sig i sofaen.)

HEDVIG.

Her er så uryddigt -

(vil ta' fotografierne bort.)

GREGERS.

Å, lad bare ligge. Er det billeder,  som skal
gøres  i stand?

HEDVIG.

Ja, det er lidt, jeg skulde hjælpe far med.

GREGERS.

Lad endelig ikke mig forstyrre Dem.

HEDVIG.

A nej.

(Hun flytter sagerne hen til sig og sætter sig til at arbejde; GREGERS ser
imens på hende i taushed.)

GREGERS.

Har vildanden sovet godt i nat?

HEDVIG.

Jo tak, jeg tror visst det.

GREGERS
(vendt mod loftsrumme

Ved  dagslys  ser det ganske anderledes ud end
igår i måneskin.

HEDVIG.

Ja, det kan være så svært forskelligt. Om
morgenen ser det anderledes ud end om
eftermiddagen; og når det regner, ser det anderledes ud,
end når det er godt vejr.

GREGERS.

Har De lagt mærke til det?

HEDVIG.

Ja, for det ser en jo.

GREGERS.

Holder De også gerne til der inde hos
vildanden?

HEDVIG.

Ja,  når det lar sig gøre,  så -

GREGERS.

Men De har sagtens ikke så megen fritid; De
går vel på skolen?

HEDVIG.

Nej, ikke nu længer; for far er ræd, jeg skal
fordærve øjnene.

GREGERS.

Nå, så læser han altså selv med Dem.

HEDVIG.

Far har lovet, at han vilde læse med mig;
men han har ikke fåt tid til det endnu.

GREGERS.

Men er der da ikke nogen anden, som hjælper
Dem lidt?

HEDVIG.

Jo, det er kandidat Molvik; men han er ikke
altid slig, rigtig - sådan -

GREGERS.

Er han fuld da?

HEDVIG.

Han <sp>er</sp> visst det.

GREGERS.

Nå, så har De jo tid til noget af hvert. Og
der inde, <sp>der</sp> er det vel som en verden for sig selv,
der, - kan jeg tænke?

HEDVIG.

Så rent for sig selv. Og så er der så mange
underlige ting.

GREGERS.

Så?

HEDVIG.

Ja, der er store skabe med bøger i; og i mange
af de bøgerne er der billeder.

GREGERS.

Aha!

HEDVIG.

Og så er der et gammelt skatol med skuffer
og klaffer i, og et stort ur med figurer, som er til
at komme frem. Men det uret går ikke længer.

GREGERS.

Tiden er altså gåt istå derinde - hos vildanden.

HEDVIG.

Ja. Og så er der gamle farveskrin og sligt
noget; og så alle bøgerne.

GREGERS.

Og de bøgerne læser De vel i?

HEDVIG.

Å ja, når jeg kan komme til. Men de fleste
er på engelsk; og det skønner jeg ikke. Men så
ser jeg på billederne. - Der er en svært stor bog,
som heder "Harrysons History of London"; den er
visst 100 år gammel; og den er der så umådelig
mange billeder i. Foran står afbildet døden med et
timeglas, og en jomfru. Det synes jeg er fælt. Men
så er der alle de andre billederne med kirker og
slotte og gader og store skibe, som sejler på havet.

GREGERS.

Men sig mig, hvor har De fåt alle de rare
sagerne fra?

HEDVIG.

Å, her har engang bodd en gammel sjøkaptejn,
og han har ført dem hjem. De kaldte ham "den
flyvendes Hollænderen". Og det er underligt; for
det <sp>var</sp> ikke nogen Hollænder.

GREGERS.

Ikke det?

HEDVIG.

Nej. Men så blev han borte tilsidst; og så er
alt det ble't stående efter ham.

GREGERS.

Hør, sig mig nu, - når De sidder der inde og
ser på billeder, får De så ikke lyst til at komme
ud og se på den store rigtige verden selv?

HEDVIG.

Nej da! Jeg vil altid bli' her hjemme og hjælpe
far og mor.



GREGERS.

Med at gøre fotografier istand?

HEDVIG.

Nej, ikke med det alene. Aller helst vilde
jeg lære at gravere slige billeder, som de, der står i de
engelske bøgerne.

GREGERS.

Hm; hvad siger Deres far til det?

HEDVIG.

Jeg tror ikke far liker det; for far er så
underlig i sligt. Tænk, han snakker om, at jeg skal lære
kurvfletning og stråfletning! Men <sp>det</sp> synes jeg da
ikke kan være noget.

GREGERS.

Å nej,  det synes ikke jeg heller.

HEDVIG.

Men far har jo ret i det, at havde jeg lært at
flette kurve, så kunde jeg nu ha' gjort den nye
kurven til vildanden.

GREGERS.

Det kunde De, ja; og De var jo også nærmest
til det.

HEDVIG.

Ja;  for det er <sp>min</sp> vildand.

GREGERS.

Ja, det er jo det.

HEDVIG.

Jaha; <sp>jeg</sp> ejer den. Men far og bedstefar får
lånt den så tidt de vil.

GREGERS.

Så; hvad bruger de den da til?

HEDVIG.

Å, de steller med den og bygger for den, og
sådant noget.

GREGERS.

Kan tænke det; for vildanden er vel den aller
fornemste der inde.

HEDVIG.

Ja, det er hun da; for det er jo en <sp>rigtig</sp>,
vild fugl. Og så er det så synd i hende; hun har
ingen at holde sig til, hun, stakker.

GREGERS.

Har ingen familje ligesom kaninerne. -

HEDVIG.

Nej. Hønsene har jo også så mange, som de
har været kyllinger sammen med; men hun er
kommen så rent bort fra alle sine, hun. Og så er det
jo alt det svært forunderlige ved vildanden. Der er
ingen, som kender hende; og ingen, som véd, hvor
hun er fra heller.

GREGERS.

Og så har hun været på havsens bund.

HEDVIG
(ser flygtig hen på ham, undertrykker et smil og spør):

Hvorfor siger De havsens bund?

GREGERS.

Hvad skulde jeg ellers sige?

HEDVIG.

De kunde sige havets bund - eller havbunden.

GREGERS.

Å, kan jeg ikke lige så godt sige havsens bund?

HEDVIG.

Jo; men for mig høres det så underligt, når
andre mennesker siger havsens bund.

GREGERS.

Hvorfor det da?   Sig mig hvorfor.

HEDVIG.

Nej, jeg vil ikke; for det er noget så dumt.

GREGERS.

Å nej visst ikke.  Sig mig nu, hvorfor De smilte.

HEDVIG.

Det er fordi, at altid, når jeg sådan med én
gang - i en fart - kommer til at huske på <sp>det</sp>
der inde, så synes jeg altid, at hele rummet og alt
sammen heder "havsens bund". - Men det er jo
så dumt.

GREGERS.

Det skal De slet ikke sige.

HEDVIG.

Jo, for det er jo bare et loft.

GREGERS
(ser fast på hende).

Er De så viss på <sp>det</sp>?

HEDVIG
(forbauset).

At det er et loft!

GREGERS.

Ja, véd De det så sikkert?

HEDVIG
(tier og ser på ham med åben mund).

(GINA kommer med dækketøj fra køkkenet.)

GREGERS
(rejser sig).

Jeg er nok kommet for tidlig over Dem.

GINA.

Å,   etsteds må De jo være;  og nu er det snart
færdig også.   Ryd af bordet, Hedvig.

(HEDVIG ryder op; hun  og GINA  dækker under det følgende.    GREGERS
sætter sig i lænestolen og blader i et album.)

GREGERS.

Jeg hører, De kan retouchere, fru Ekdal.

GINA
(med et sideblik).

Jaha, jeg kan det.

GREGERS.

Det traf sig da rigtig heldigt.

GINA.

Hvorledes heldig?

GREGERS.

Siden Ekdal blev fotograf, mener jeg.

HEDVIG.

Mor kan også fotografere.

GINA.

Å ja, jeg har nok fåt lære mig til <sp>den</sp> kunsten.

GREGERS.

Så er det kanske Dem, som driver forretningen?

GINA.

Ja, når ikke Ekdal har tid selv, så -

GREGERS.

Han er sagtens så opta't af sin gamle far, han,
kan jeg tænke.

GINA.

Ja, og så er det da ikke noget for en slig
mand, som Ekdal, at gå her og ta' portrætter af
kreti og preti.

GREGERS.

Det synes jeg også; men når han nu engang
er slåt ind på den vejen, så -

GINA.

Herr Werle kan da vel tænke sig det, at Ekdal
ikke er som en af de almindelige fotograferne.

GREGERS.

Nå så alligevel!   Men -?

(Et skud fyres af inde på loftet.)

GREGERS
(farer op).

Hvad er det!

GINA.

Uf, nu skyder de igen!

GREGERS.

Skyder de også?

HEDVIG.

De går på jagt.

GREGERS.

Hvad for noget! (henne ved loftsdøren.)  Går  du  på
jagt, Hjalmar?


HJALMAR
(indenfor    garnet).

Er du kommen? Det vidste jeg ikke af; jeg
var så opta't -. (til HEDVIG.) Og du, som ikke siger
os til!

(kommer ind i atelieret)

GREGERS.

Går du og skyder inde på loftet?

HJALMAR

(viser en dobbeltløbet pistol).

Å,  det er bare med denne her.

GINA.

Ja, du og gamle-far kommer nok engang til at
gøre en ulykke med den pigstolen.

HJALMAR
(ærgerlig).

Jeg tror, jeg har sagt, at et sådant skydevåben
heder en pistol.

GINA.

Å,  det er da ikke stort bedre, det,  synes jeg.

GREGERS.

Så du er altså ble't jæger, du også, Hjalmar?

HJALMAR.

Bare lidt kaninjagt en gang imellem. Det er
mest for fars skyld, kan du skønne.

GINA.

Mandfolk er nu så underlige, de; de skal altid
ha' noget at dividere sig med.



HJALMAR
(arrig).

Ja rigtig, ja; vi skal altid ha' noget at
divertere os med.

GINA.

Ja, det er jo akkurat <sp>det</sp> jeg siger.

HJALMAR.

Nå; hm! (til GREGERS.) Jo, ser du, og så træffer
det sig så heldigt, at loftet ligger slig til, at ingen
kan høre det, når vi skyder. (lægger pistolen på den øverste
reolhylde.) Ikke rør pistolen, Hedvig! Det ene løbet
er ladt; husk på det.

GREGERS
(ser ind gennem garnet).

Jagtgevær har du også, ser jeg.

HJALMAR.

Det er fars gamle gevær. Det kan ikke skydes
med længer; for der er noget galt fat med låsen.
Men det er ganske morsomt at ha' det alligevel;
for vi kan ta' det fra hinanden og gøre det rent en
gang imellem og smøre det med benfedt og skrue
det sammen igen -. Ja, det er jo mest far, som
pusler med sligt noget.

HEDVIG
(henne ved GREGERS).

Nu kan De da rigtig se vildanden.

GREGERS.

Jeg står just og ser på den. Hun hænger lidt
med den ene vingen, synes jeg.

HJALMAR.

Nå, det er da ikke så underligt; hun har jo
været skamskudt.


GREGERS.

Og så slæber hun lidt på foden. Eller <sp>er</sp> det
ikke så?

HJALMAR.

Kanske en bitte liden smule.

HEDVIG.

Ja, for det var <sp>den</sp> foden, som hunden bed
hende i.

HJALMAR.

Men hun har slet ingen lyde og mén for resten;
og det er virkelig mærkværdigt for en, som har fåt
en ladning haggel i kroppen og som har været
mellem hundetænder -

GREGERS
(med et øjekast til HEDVIG).

- og som har været på havsens bund - så
længe.

HEDVIG
(smiler).

Ja.

GINA
(steller ved bordet).

Den  velsignede  vildanden,  ja.    Den   gøres   der
da krusifikser nok for.

HJALMAR.

Hm; - er det snart dækket kanske?

GINA.

Ja straks på timen.   Hedvig, nu må du komme
og hjælpe mig.

(GINA og HEDVIG går ud i køkkenet.)

HJALMAR
(halv højt).

Jeg tror ikke, det er værdt, du står der og ser
på far; han liker det ikke.

GREGERS
(går fra loftsdøren).

HJALMAR.

Og   så   er   det bedst jeg stænger,   før de andre
kommer ind. (skræmmer med hænderne.) Hysch - hysch;
vil I væk med jer! (i det han hejser forhænget op og trækker
døren sammen.) Disse her remedierne er min egen
opfindelse. Det er virkelig ganske morsomt at ha'
sligt noget at stelle med og gøre i stand, når det
går i stykker. Og så er det desuden aldeles
nødvendigt, ser du; for Gina vil ikke gerne ha' kaniner
og høns ind i atelieret.

GREGERS.

Nej, nej; og det er kanske din kone, som står
for styret her?

HJALMAR.

Jeg overlader hende i almindelighed de løbende
forretninger; for så kan jeg imens ty ind i
dagligstuen og tænke over de ting, som vigtigere er.

GREGERS.

Hvad er det egentlig for ting, du Hjalmar?

HJALMAR.

Jeg undrer mig over, at du ikke har spurgt
om <sp>det</sp> før. Eller kanske du ikke har hørt tale om
opfindelsen?

GREGERS.

Opfindelsen?   Nej.

HJALMAR.

Så? Du har ikke det? Å nej, der oppe i
skogtrakterne og ødemarkerne -

GREGERS.

Du har altså gjort en opfindelse!

HJALMAR.

Ikke ganske gjort den endnu; men jeg holder
på med det. Du kan jo nok tænke dig, at da jeg
beslutted at offre mig for fotografien, så var det ikke
for at gå her og ta' portrætter af alskens
hverdagsmennesker.

GREGERS.

Nej, nej,  det sa' også din kone nu nylig.

HJALMAR.

Jeg svor, at skulde jeg vie mine kræfter til den
håndtering, så skulde jeg også hæve den så højt,
at den blev både til en kunst og til en videnskab.
Og så beslutted jeg at gøre den mærkelige
opfindelsen.

GREGERS.

Og hvad består så den opfindelsen i? Hvad
går den ud på?

HJALMAR.

Ja, kære, du må ikke spørge således om
enkeltheder endnu. Det tar tid, ser du. Og så skal du
ikke tro det er forfængelighed, som driver mig. Jeg
arbejder visselig ikke for min egen skyld. Å nej,
det er livsopgaven, som står for mig nat og dag.

GREGERS.

Hvilken livsopgave da?

HJALMAR.

Glemmer du gubben med sølvhåret?

GREGERS.

Din stakkers far; ja, men hvad kan du egentlig
gøre for ham?

HJALMAR.

Jeg kan opvække hans selvfølelse fra de døde,
i det jeg hæver det ekdalske navn til ære og
værdighed igen.

GREGERS.

Det er altså din livsopgave.

HJALMAR.

Ja. Jeg vil redde den skibbrudne mand. For
skibbrud led han allerede da uvejret brød løs over
ham. Da disse forfærdelige undersøgelserne stod på,
var han ikke længer sig selv. Pistolen der henne,
du, - den, som vi bruger til at skyde kaniner med,
- den har spillet en rolle i den ekdalske slægts
tragedie.

GREGERS.

Pistolen!   Så?

HJALMAR.

Da dommen var afsagt og han skulde sættes
fast, - da havde han pistolen i sin hånd -

GREGERS.

Havde han -!

HJALMAR.

Ja; men han turde ikke. Han var fejg. Så
forkommet, så ruineret på sjælen var han ble't
allerede dengang. Å, kan du begribe det? Han, en

militær, han, som havde skudt ni bjørne, og som
stammed ned fra to oberstløjtnanter, - ja, fra den
ene efter den anden, naturligvis -. Kan du begribe
det, Gregers?

GREGERS.

Ja, jeg begriber det godt.

HJALMAR.

Jeg ikke. Og så greb pistolen atter ind i vor
slægts historie. Da han havde fåt den grå klædning
på og sad under lås og lukke, - å, det var
forfærdelige tider for mig, kan du tro. Jeg havde
rullegardinerne nede for begge mine vinduer. Når jeg
kikked ud, så jeg, at solen skinned som den plejer.
Jeg begreb det ikke. Jeg så menneskene gå på
gaden og le og snakke om ligegyldige ting. Jeg
begreb det ikke. Jeg syntes, at hele tilværelsen
måtte stå stille ligesom under en solformørkelse.

GREGERS.

Slig følte jeg det også, da mor var død.

HJALMAR.

I en sådan stund havde Hjalmar Ekdal pistolen
rettet mod sit eget bryst.

GREGERS.

Du tænkte også på at -!

HJALMAR.

Ja.

GREGERS.

Men du skød ikke?

HJALMAR.

Nej.   I det afgørende øjeblik vandt jeg sejr over

mig   selv.   Jeg  blev  i  live.   Men   du  kan  tro,   der
hører mod til at vælge <sp>livet</sp> under de vilkår.

GREGERS.

Ja, det er som man tar det.

HJALMAR.

Jo, ubetinget, du. Men det var bedst så: for
nu nu gør jeg snart opfindelsen; og da tror doktor
Relling, ligesom jeg, at far kan få lov til at bære
uniformen igen. Jeg vil fordre det som min eneste løn.

GREGERS.

Så det er <sp>det</sp> med uniformen, som han -?

HJALMAR.

Ja, det er <sp>det</sp>, han mest higer og stunder
efter. Du kan ikke forestille dig, hvorledes det
skærer mig i hjertet for ham. Hver gang vi fejrer
en liden familjefest - som Ginas og min
bryllupsdag, eller hvad det nu kan være - da træder oldingen
her ind iført sin løjtnantsuniform fra lykkens dage.
Men banker det så bare på gangdøren, - for han
tør jo ikke vise sig for fremmede, véd du, - da piler
han ind i sit kammers igen, så fort som de gamle
ben vil bære ham. Sligt er sønderslidende for et
sønnehjerte at se på, du!

GREGERS.

Hvad tid omtrent tror du den opfindelsen kan
bli' færdig?

HJALMAR.

Nej, Herregud, du må ikke spørge mig om
sådanne enkeltheder som tiden. En opfindelse, det
er noget, som en ikke helt og holdent er herre over
selv. Det kommer for en stor del an på
inspirationen, - på en indskydelse, - og det er næsten
umulig på forhånd at beregne, hvad tid den
indtræder.

GREGERS.

Men fremad går det da vel?

HJALMAR.

Ja visst går det fremad. Jeg tumler hver eneste
dag med opfindelsen; den fylder mig. Hver
eftermiddag, når jeg har spist, lukker jeg mig inde i
dagligstuen, hvor jeg kan gruble i ro. Men man må
bare ikke jage på mig; for det nytter ikke til noget;
det siger Relling også.

GREGERS.

Og du synes ikke, at alle de anstalterne der
inde på loftet dra'r dig bort og spreder dig for meget?

HJALMAR.

Nej, nej, nej; tvert imod. Du må ikke sige
noget sådant. Jeg kan da ikke evig og altid gå her
og hænge over de samme anstrængende tankerne.
Jeg må ha' noget ved siden af, som kan fylde
ventetiden ud. Inspirationen, indskydelsen, ser du, -
når den kommer, så kommer den alligevel.

GREGERS.

Min kære Hjalmar, jeg tror næsten, du har
noget af vildanden i dig.

HJALMAR.

Af vildanden?   Hvorledes det, mener du?

GREGERS.

Du har dukket under og bidt dig fast i
bundgræsset.


HJALMAR.

Sigter du kanske til det næsten dødbringende
skud, som har rammet far i vingen - og mig også?

GREGERS.

Ikke nærmest til <sp>det</sp>. Jeg vil ikke sige, at du
er skamskudt; men du er kommet ud i en forgiftig
sump, Hjalmar; du har fåt en snigende sot i
kroppen, og så er du gåt tilbunds for at dø i mørke.

HJALMAR.

Jeg? Dø i mørke! Nej, véd du hvad, Gregers,
du skal virkelig la' være med slig snak.

GREGERS.

Vær bare rolig; jeg skal nok se at få dig op
igen. For jeg har også fåt en livsopgave nu, ser
du; jeg fik den igår.

HJALMAR.

Ja, det kan gerne være; men du skal bare la'
<sp>mig</sp> bli udenfor. Jeg kan forsikkre dig, at -
fraregnet min let forklarlige melankoli naturligvis - så
befinder jeg mig så vel, som noget menneske kan
ønske det.

GREGERS.

At du <sp>det</sp> gør, det kommer også af forgiften.

HJALMAR.

Nej, kære smile Gregers, snak nu ikke mere
om sot og forgift; jeg er slet ikke vant til den slags
samtaler; i mit hus snakker man aldrig til mig om
uhyggelige ting.

GREGERS.

Nej,  <sp>det</sp> skal du nok få mig til at tro.

HJALMAR.

Nej, for jeg har ikke godt af det. Og her <sp>er</sp>
ingen sumpluft, som du udtrykker dig. I den fattige
fotografs hjem er taget lavt, det véd jeg nok, - og
mine kår er ringe. Men jeg er en opfinder, du, -
og jeg er familjeforsørger tillige. <sp>Det</sp> bærer mig
oppe over de små vilkår. - Ah, der kommer de
med frokosten!

(GINA og HEDVIG bringer ølflasker,  brændevinskaraffel, glasse  og andet
tilbehør.  I det samme kommer RELLING og MOLVIK ind fra gangen; de er
begge uden hat og overtøj; MOLVIK er sortklædt.)

GINA
(sætter sagerne på bordet).

Nå,  de to kommer da rigtig til rette tid.

RELLING.

Molvik bildte sig ind, at han kunde lugte
sildesalat, og så var han ikke til at holde. - Godmorgen
for anden gang, Ekdal.

HJALMAR.

Gregers, må jeg forestille dig kandidat Molvik;
doktor -, ja, Relling kender du jo?

GREGERS.

Ja, så løselig.

RELLING.

Å, det er herr Werle junior. Ja, vi to har
været i totterne på hinanden oppe på Højdalsværket.
De er nok netop flyttet ind?

GREGERS.

Jeg flytted ind nu imorges.

RELLING.

Og  nedenunder bor Molvik og jeg, så De har

ikke   langt   til   doktor   og   prest,   om   De   skulde   få
brug for slige nogen.

GREGERS.

Tak,   det  kunde   nok  hænde;   for   igår  var   vi
tretten til bords.

HJALMAR.

Å, kom nu ikke ind på det uhyggelige igen!

RELLING.

Du kan ta' det med ro,  Ekdal;   for dig træffer
det s'gu ikke.

HJALMAR.

Det vil jeg ønske for min familjes skyld.   Men
la' os nu sætte os og spise og drikke og være glade.

GREGERS.

Skal vi ikke vente på din far?

HJALMAR.

Nej, han vil ha'  sit ind til sig siden.   Kom så!

(Herrerne sætter sig til frokostbordet, spiser og drikker.   GINA og HEDVIG
går ud og ind og varter op.)

RELLING.

Igår   var Molvik   stygt på støvlerne,   fru Ekdal.

GINA.

Så?   Igår igen?

RELLING.

Hørte  De   ham   ikke,   da  jeg   kom   hjem   med
ham inat?

GINA.

Nej, jeg kan ikke sige det.

RELLING.

Det var bra'; for inat var Molvik fæl.

GINA.

Er det sandt, Molvik?

MOLVIK.

La' os slå en streg over nattens hændelser.
Sligt afhænger jo ikke af mit bedre jeg.

RELLING
(til GREGERS).

Det kommer over ham som en indskydelse; og
så må jeg ud med ham på rangel. For kandidat
Molvik er dæmonisk, ser De.

GREGERS.

Dæmonisk?

RELLING.

Molvik er dæmonisk, ja.

GREGERS.

Hm.

RELLING.

Og dæmoniske naturer er ikke skabt til at gå
lige på benene gennem verden; de må ud på afveje
en gang iblandt. - Nå, og De holder altså ud der
oppe på det fæle svarte værket endnu?

GREGERS.

Jeg har holdt ud indtil nu.

RELLING.

Og fik De så inkasseret den fordringen, De gik
omkring med?

GREGERS.

Fordringen?   (forstår ham.)   Nå så.

HJALMAR.

Har <sp>du</sp> inkasseret fordringer, Gregers?

GREGERS.

Å snak.

RELLING.

Jo såmænd har han så; han gik omkring i alle
husmandshytterne og præsenterte noget, som han
kaldte "den ideale fordring".

GREGERS.

Jeg var ung dengang.

RELLING.

De har ret i det; De var svært ung. Og den
ideale fordringen - den fik De da aldrig honoreret
så længe <sp>jeg</sp> var der oppe.

GREGERS.

Ikke siden heller.

RELLING.

Nå, så er De vel ble't så klog at slå lidt af
på beløbet da, kan jeg tænke.

GREGERS.

Aldrig når jeg står foran et ægte, virkeligt
menneske.

HJALMAR.

Nej, det synes jeg jo er ganske rimeligt. -
Lidt smør, Gina.

RELLING.

Og så et stykke flæsk til Molvik.

MOLVIK.

Uh, ikke flæsk!

(det banker på loftsdøren.)

HJALMAR.

Luk op, Hedvig; far vil ud.

(HEDVIG går hen  og åbner på klem;   GAMLE EKDAL kommer ind med et
friskt kaninskind; hun lukker efter ham.)

EKDAL.

God morgen, mine herrer! Har havt god jagt
idag. Har skudt en stor en.

HJALMAR.

Og så har du flådd den før <sp>jeg</sp> kom -!

EKDAL.

Har saltet den også. Det er godt, mørt kød,
det kaninkødet; og så er det sødt; smager som
sukker. God appetit, mine herrer!

(går ind i sit værelse.)

MOLVIK
(rejser sig).

Undskyld -; jeg kan ikke -; jeg må ned som
snarest -

RELLING.

Drik sodavand, menneske!

MOLVIK
(skynder sig).

Uh - uh!

(ud gennem gangdøren.)

RELLING
(til HJALMAR).

Lad os tømme en dram for den gamle
jægersmand.

HJALMAR
(klinker med ham).

For idrætsmanden på gravens bred, ja.

RELLING.

For den gråhærdede --. (drikker.) Ja, sig mig, --
er det gråt hår, han har, eller er det hvidt?

HJALMAR.

Det er visst så midt imellem; for resten har
han nok ikke ret mange hårstrå igen på sin isse.

RELLING.

Nå, med forlorent kommer man også igennem
verden. Ja, du er da i grunden en lykkelig mand,
du Ekdal; du har denne vakkre livsopgaven at
stræve for --

HJALMAR.

Og jeg stræver også, kan du tro.

RELLING.

Og så har du din flinke kone, som lunter så
lunt ud og ind på filtsko og vagger i hofterne og
hygger og steller for dig.

HJALMAR.

Ja, Gina -- (nikker til hende.) du er en bra'
ledsagerinde, at ha' med på livsvejen, du.

GINA.

Å, sid nu ikke der og ressensér om mig.

RELLING.

Og så din Hedvig, du Ekdal?

HJALMAR
(bevæget)

Barnet, ja! Barnet først og fremst. Hedvig,
kom hid til mig. (stryger hende over håret.)  Hvad er det
for en dag imorgen,  du?

HEDVIG
(rusker i ham).

Å nej,  du skal ikke sige noget,  far!

HJALMAR.

Det stinger mig som en kniv igennem hjertet,
når jeg tænker på, at det skal bli' så ringe; bare
en liden festlig tilstelning inde på loftet -

HEDVIG.

Å,  men det blir just dejligt,  det!

RELLING.

Og vent så bare til den mærkelige opfindelsen
kommer til verden, Hedvig!

HJALMAR.

Ja da - da skal du se! Hedvig, jeg har
besluttet at sikkre din fremtid. Du skal få det godt
så længe du lever. Jeg vil forlange noget for dig,
et eller andet. <sp>Det</sp> skal være den fattige opfinders
eneste løn.

HEDVIG
(hvisker med armen om hans hals).

Å,  du snille,  snille far!

RELLING
(til GREGERS).

Nå, synes De ikke ganske bra' om <sp>det</sp>, til en
forandring, at sidde ved et godt besat bord i en
lykkelig familjekreds?

HJALMAR.

Ja, disse timer ved bordet sætter jeg virkelig
pris på.

GREGERS.

Jeg, for min del, trives ikke i sumpluft.

RELLING.

Sumpluft?

HJALMAR.

Å, kom nu ikke med den snak igen!

GINA.

Her er, ved Gud, ingen sumplugt, herr Werle;
for jeg lufter såmænd ud hver evige dag.

GREGERS
(går fra bordet).

Den stank, <sp>jeg</sp> mener, den lufter De visst
ikke ud.

HJALMAR.

Stank!

GINA.

Ja, hvad synes du, Ekdal!

RELLING.

Om forladelse, - det skulde vel ikke være Dem
selv, som bringer stanken med der oppe fra gruberne?

GREGERS.

Det kunde ligne Dem at kalde for stank, hvad
jeg bringer ind i huset.

RELLING
(går hen til ham).

Hør, herr Werle junior, jeg har Dem stærkt
mistænkt for, at De går med "den ideale fordring"
uforkortet i baglommen endnu.

GREGERS.

I brystet går jeg med den.

RELLING.

Ja, hvor fanden De så har den, så vil jeg ikke
rå' Dem til at spille inkassator her, så længe <sp>jeg</sp>
er inde.

GREGERS.

Og hvis jeg gør det alligevel?

RELLING.

Så kommer De på hodet ned over trapperne;
nu véd De det.

HJALMAR
(rejser sig).

Nej  men, Relling!

GREGERS.

Ja, kast De mig bare ud -.

GINA
(går imellem dem).

Det får De ikke lov til, Relling. Men <sp>det</sp> må
jeg sige Dem, herr Werle, at De, som gjorde alt
det fæle inde i kakkelovnen Deres, De skulde ikke
komme til mig og snakke om stank.

(det banker på gangdøren.)

HEDVIG.

Mor,  der er nogen,  som banker.

HJALMAR.

Se så;  nu skal vi ha'  det rend også!

GINA.

La' bare mig -. (går hen og åbner døren, studser, farer
sammen og viger tilbage.) Ah! Uf da!

(GROSSERER WERLE, i pelsfrakke, træder et skridt indenfor.)

WERLE.

Be'r undskylde;   men min søn skal nok bo her
i huset.

GINA
(svælger vejret).

Ja.

HJALMAR
(går nærmere).

Vil ikke herr grossereren være så artig -?

WERLE.

Tak; jeg ønsker blot at tale med min søn.

GREGERS.

Ja,  hvad godt?   Her står jeg.

WERLE.

Jeg ønsker at tale med dig i dit værelse.

GREGERS.

I mit  værelse - nå -

(vil gå.)

GINA.

Nej,   <sp>der</sp>  er,   ved Gud,   ikke i den stand at -

WERLE.

Nå,  så ude på gangen da;  jeg ønsker en
samtale under fire øjne.

HJALMAR.

Det kan ske her, herr grosserer. Kom ind i
dagligstuen, Relling.

(HJALMAR  og RELLING  går ind   til  højre;   GINA  tar HEDVIG  med  sig  ud i
køkkenet.)

GREGERS
(efter et kort ophold).

Ja, nu er vi altså under fire øjne.

WERLE.

Du lod falde nogen yttringer igår aftes -. Og
såsom du nu har lejet dig ind hos Ekdals, så må
jeg næsten formode, at du har et eller andet i sinde
imod mig.

GREGERS.

Jeg har i sinde at åbne Hjalmar Ekdals øjne.
Han skal se sin stilling, som den er; - det er
det hele.

WERLE.

Er <sp>det</sp> den livsopgaven, du talte om igår?

GREGERS.

Ja. Du har ikke levnet mig nogen anden.

WERLE.

Er det da mig, som har forkvaklet dit sind,
Gregers.

GREGERS.

Du har forkvaklet hele mit liv. Jeg tænker ikke
på alt det med mor -. Men det er dig, jeg kan
takke for, at jeg går og jages og nages under en
skyldbetynget samvittighed.

WERLE.

Aha, det er samvittigheden, som det er galt
fat med.

GREGERS.

Jeg skulde ha' trådt op imod dig dengang, der
blev stillet snarer for løjtnant Ekdal. Jeg skulde ha'
advaret ham; for jeg aned nok, hvor det vilde
bære hen.

WERLE.

Ja,  da burde du sandelig ha' talt.

GREGERS.

Jeg voved mig ikke til det; så fejg og
forskræmt var jeg. Jeg var så usigelig ræd for dig -
både dengang og længe bagefter.

WERLE.

Den rædsel er gåt over nu, lader det til.

GREGERS.

Det er den heldigvis. Hvad der er forbrudt
imod gamle Ekdal, både af mig og af - andre, det
kan aldrig bødes på; men Hjalmar kan jeg fri ud
af al den løgn og fortielse, som han her holder på
at gå til grunde i.

WERLE.

Tror du, at du vilde gøre en god gerning
med <sp>det</sp>?

GREGERS.

Det tror jeg da så trøstig.

WERLE.

Du mener kanske, at fotograf Ekdal er <sp>den</sp>
mand, at han vilde takke dig til for en slig
venskabstjeneste?

GREGERS.

Ja!   <sp>Den</sp> mand er han.

WERLE.

Hm, - vi får se.

GREGERS.

Og desuden - skal jeg bli' ved at leve længer,
så må jeg se at finde helsebod for min syge
samvittighed.

WERLE.

Den blir aldrig frisk. Din samvittighed har

været sygelig lige fra barneårene. Det er en
arvelod fra din mor, Gregers; - den eneste arv, hun
efterlod dig.

GREGERS
(med et hånsk halvsmil).

Har du endnu ikke kunnet fordøje den tort, at
du regned galt, da du trode, du skulde få formue
med hende?

WERLE.

Lad os ikke komme ind på uvedkommende
ting. - Holder du altså fast ved det forsæt, at lede
fotograf Ekdal ind på et spor, som du formoder er
det rigtige?

GREGERS.

Ja;  det forsæt holder jeg fast ved.

WERLE.

Nå, så kunde jeg jo ha' sparet min gang her
op. For da nytter det vel ikke at spørge dig, om
du vil flytte hjem til mig igen?

GREGERS.

Nej.

WERLE.

Og ind i firmaet går du vel ikke heller?

GREGERS.

Nej.

WERLE.

Godt. Men da jeg nu agter at indgå nyt
ægteskab, så vil boet bli' skiftet imellem os.

GREGERS
(hurtigt).

Nej;  det ønsker jeg ikke.

WERLE.

Du ønsker det ikke?

GREGERS.

Nej,   jeg   tør   ikke   det   for   min   samvittigheds
skyld.

WERLE
(lidt efter).

Rejser du op til værket igen?

GREGERS.

Nej;   jeg   betragter   mig   som   udtrådt   af  din
tjeneste.

WERLE.

Men hvad vil du da slå ind på?

GREGERS.

Bare løse min livsopgave; ikke noget andet.

WERLE.

Nå,   men   siden  da?   Hvad  vil du så leve af?

GREGERS.

Jeg har lagt lidt op af min løn.

WERLE.

Ja, hvor længe vil <sp>det</sp> forslå!

GREGERS.

Jeg tænker,  det forslår min tid ud.

WERLE.

Hvad skal <sp>det</sp> sige?

GREGERS.

Nu svarer jeg ikke på mere.

WERLE.

Farvel da,   Gregers.

GREGERS.

Farvel.

(GROSSERER   WERLE   går.)

HJALMAR
(kikker ind).

Nu gik han jo?

GREGERS.

Ja.

(HJALMAR   og  RELLING  kommer  ind.    GINA  og  HEDVIG  kommer  også,  fra
køkkenet).

RELLING.

Den frokosten,  den gik da i vasken.

GREGERS.

Tag   på   dig,   Hjalmar;   du   må   gå en lang tur
med mig.

HJALMAR.

Ja   gerne   det.     Hvad   var   det,   din   far   vilde?
Var det noget om mig?

GREGERS.

Kom   bare.    Vi   må   snakke   lidt   sammen.    Jeg
går ind  og trækker frakken  på.

(ud gennem gangdøren.)

GINA.

Du skulde ikke gå ud med ham, Ekdal.

RELLING.

Nej,  gør ikke  det,  du;  bliv hvor  du  er.

HJALMAR
(tar sin hat og yderfrakke).

Hvad for noget! Når en ungdomsven føler det
behov at åbne sig for mig i enrum -!

RELLING.

Men, for fanden, - skønner du da ikke, at
fyren er gal, forrykt, forstyrret!

GINA.

Ja, der kan du bare høre. Hans mor havde
også slige fysiske raptusser iblandt.

HJALMAR.

Desto mere trænger han til en vens årvågne
øje. (til GINA.) Lad endelig middagsmaden være færdig
i god betids. Farvel så længe.

(går ud gennem gangdøren.)

RELLING.

Det er da også en ulykke, at ikke det menneske
gik til helvede ned i en af Højdalsgruberne.

GINA.

Jøss , - hvorfor siger De det da?

RELLING
(mumler).

Å jo, for jeg har nu så mine funderinger.

GINA.

Tror De,  at unge Werle er rigtig gal?

RELLING.

Nej desværre; han er ikke galere end folk plejer
være. Men en sygdom har han rigtignok i kroppen.

GINA.

Hvad er det for noget, som fejler ham da?

RELLING.

Jo,   det   skal  jeg   sige   Dem,   fru   Ekdal.   Han
lider af en akut retskaffenhedsfeber.

GINA.

Retskaffenhedsfeber?

HEDVIG.

Er det en slags sygdom,  det?

RELLING.

Jaha;  det er en national sygdom;  men den
optræder kun sporadisk. (nikker til GINA.)   Tak for maden!

(han går ud gennem gangdøren.)

GINA
(driver i uro hen over gulvet).

Uf,   den Gregers Werle,   -  det   har altid vær't
en fæl fisk.

HEDVIG
(står ved bordet og ser forskende på hende).

Dette her synes jeg er underligt.

FJERDE  AKT.

(HJALMAR EKDALS   atelier.    Der  har  nylig været fotograferet;  et apparat
med klæde over, et stativ, et par stole, en konsol og deslige står fremme
på gulvet.   Eftermiddagsbelysning; solen er ved at gå bort; noget senere
begynder det at mørkne.)

(GINA   står  i den åbne gangdør med en liden kasse og en våd glasplade
i hånden og taler med nogen udenfor.)

GINA.

Ja, ganske bestemt. Når jeg lover noget, så
holder jeg det også. På mandag skal det første
dusinet være færdig. - Farvel, farvel!

(Man hører nogen gå ned af trapperne. GINA lukker døren, stikker
pladen ind i kassen og sætter denne ind i det tildækkede apparat.)

HEDVIG
(kommer ind fra køkkenet).

Gik de nu?

GINA
(rydder op).

Ja, Gud ske lov, nu blev jeg da endelig af
med dem.

HEDVIG.

Men kan du skønne, at ikke far er kommet
hjem endnu?

GINA.

Er du viss på, at han ikke er nede hos Relling?

HEDVIG.

Nej, der er han ikke; jeg fløj ned køkkenvejen
og spurte nu nylig.

GINA.

Og så står vel maden og blir kold for ham også.

HEDVIG.

Ja tænk, - far, som altid passer så rigtig på
at komme hjem til middag!

GINA.

Å, nu kommer han snart, skal du se.

HEDVIG.

Ja, gid han bare vilde komme; for jeg synes,
her er ble't så underligt.

GINA
(råber).

Der er han!

(HJALMAR EKDAL kommer ind gennem gangdøren.)

HEDVIG
(imod ham).

Far! Å nej, slig, som vi har ventet på dig!

GINA
(skotter hen).

Du blev da svært længe borte, Ekdal.

HJALMAR
(uden at se på hende).

Jeg blev noget længe, ja.

(Han trækker yderfrakken af; GINA og HEDVIG vil hjælpe ham; han
afværger det.)

GINA.

Har du kanske spist med Werle?

HJALMAR
(hænger frakken op).

Nej.

GINA
(går mod køkkendøren).

Så skal jeg sætte maden ind til dig.

HJALMAR.

Nej; lad maden være.   Jeg spiser ikke nu.

HEDVIG
(går nærmere).

Er det ikke bra' med dig,  far?

HJALMAR.

Bra'? Å jo, så tålelig. Vi gik en anstrængende
tur sammen, Gregers og jeg.

GINA.

Det skulde du ikke gøre, Ekdal; for det er du
ikke vant til.

HJALMAR.

Hm; der er mangt og meget, som en mand får
vænne sig til i denne verden. (driver lidt omkring.) Har
her været nogen, mens jeg var ude?

GINA.

Ikke andre end de to kæresterne.

HJALMAR.

Ingen nye bestillinger?

GINA.

Nej, idag ikke.

HEDVIG.

Du skal se, der kommer nok nogen imorgen, far.

HJALMAR.

Gid det var så vel; for imorgen tænker jeg at
ta' fat med hele mit alvor.

HEDVIG.

Imorgen! Nej men husker du da ikke, hvad
det er for en dag imorgen?

HJALMAR.

Nå, det er jo sandt -. Ja, så iovermorgen da.
Herefter vil jeg gøre alting selv; jeg vil være ganske
alene om hele arbejdet.

GINA.

Nej men hvad skal da det være til, Ekdal? Det
er jo bare at gøre dig livet surt. Jeg passer nok
fotograferingen, jeg; og så blir du ved at stelle med
opfindelsen.

HEDVIG.

Og så med vildanden, far, - og med alle
hønsene og kaninerne og -!

HJALMAR.

Snak ikke til mig om det tøjeri! Fra imorgen
af sætter jeg aldrig mere min fod der inde på loftet.

HEDVIG.

Ja men, far, du lovte mig jo, at imorgen skulde
der bli' tilstelning -

HJALMAR.

Hm, det er sandt. Nå, så fra iovermorgen da.
Den fordømte vildanden skulde jeg helst ha' lyst til
at vri' halsen om på!

HEDVIG
(skriger).

Vildanden!

GINA.

Nu har jeg da aldrig hørt sligt!

HEDVIG
(rusker i ham).

Nej men, far, - det er jo <sp>min</sp> vildand!

HJALMAR.

Derfor gør jeg det heller ikke. Jeg har ikke
hjerte til det, - ikke hjerte til det for din skyld,
Hedvig. Men jeg føler så inderlig dybt, at jeg burde
gøre det. Jeg burde ikke tåle under mit tag en
skabning, som har været i de hænder.

GINA.

Men, Herregud, fordi om gamlefar har fåt den
af denne her sjofle Pettersen, så -

HJALMAR
(driver omkring).

Der er visse krav -. Hvad skal jeg kalde de
krav? Lad mig sige - ideale krav, - visse
fordringer, som en mand ikke kan sætte til side, uden
at han tar skade på sin sjæl.

HEDVIG
(går efter ham).

Men tænk, vildanden, - den stakkers vildanden!

HJALMAR
(standser).

Du hører jo, jeg skåner den - for din skyld.
Der skal ikke krummes et hår på -; nå, som sagt,
jeg skåner den. For der er jo også større opgaver,
end som så, at ta' fat på. Men nu skulde du gå
ud lidt, som du plejer, Hedvig; nu er det så
passelig skummert for dig.

HEDVIG.

Nej, jeg bryr mig ikke om at gå ud nu.

HJALMAR.

Jo, gør det; jeg synes, du myser så med øjnene;
du har ikke godt af alle disse dampene her inde.
Her er dump luft under dette tag.

HEDVIG.

Ja, ja da, så løber jeg ned køkkentrappen og
går indover en liden stund. Kåben og hatten -? Å,
det ligger inde hos mig selv. Far, - du må da
endelig ikke gøre vildanden noget ondt, mens jeg
er ude.

HJALMAR.

Ikke en fjær skal der ribbes af dens hode. (trykker
hende til sig.) Du og jeg, Hedvig, - vi to -! Nå, gå
bare, du.

(HEDVIG nikker til forældrene og går ud gennem køkkenet.)

HJALMAR
(går omkring uden at se op).

Gina.

GINA.

Ja?

HJALMAR.

Fra imorgen af - eller, lad os sige fra
iovermorgen af - kunde jeg ha' lyst til at føre
husholdningsbogen selv.

GINA.

Vil du nu føre husholdningsbogen også?

HJALMAR.

Ja, eller ta' rede på indkomsterne i al fald.

GINA.

Å Gud hjælpe os, <sp>det</sp> er nok snart bestilt.

HJALMAR.

En skulde ikke tro <sp>det;</sp> for jeg synes, du får
pengene til at strække så mærkværdig langt. (standser
og ser på hende.) Hvorledes går det til?

GINA.

Det er fordi jeg og Hedvig behøver så lidet.

HJALMAR.

Er det sandt, at far blir så rundelig betalt for
den arkskrivningen hos grosserer Werle?

GINA.

Jeg véd ikke, om det er så rundelig. Jeg kender
ikke prisen på sligt noget.

HJALMAR.

Nå, hvad får han da så omtrent? Lad mig høre!

GINA.

Det er så forskelligt; det blir vel omtrent det,
han koster os, og så en liden lommeskilling.

HJALMAR.

Det han koster os! Og det har du ikke sagt
mig før!

GINA.

Nej, det kunde jeg da ikke; du var jo så glad,
fordi du trodde, at han fik altingen af dig.

HJALMAR.

Og så får han det fra grosserer Werle!

GINA.

Å ja, grossereren har da nok at ta' af, han.

HJALMAR.

Lad mig få lampen tændt!

GINA
(tænder).

Og så kan vi jo ikke vide, om det er
grossereren selv; det kan jo godt være Gråberg -

HJALMAR.

Hvorfor kommer du med den udflugten om Gråberg?

GINA.

Nej, jeg véd ikke; jeg tænkte bare -

HJALMAR.

Hm!

GINA.

Det var jo ikke mig, som skaffed gamlefar det
skriveriet. Det var jo Berta, den tid hun kom i
huset.

HJALMAR.

Jeg synes, du skælver så i stemmen.

GINA
(sætter skærmen på).

Gør <sp>jeg?</sp>

HJALMAR.

Og så ryster du på hænderne. Eller er det ikke så?

GINA
(fast).

Sig det bent ud, Ekdal. Hvad er det for noget,
han har gåt og snakket om mig?

HJALMAR.

Er det sandt, - <sp>kan</sp> det være sandt, at - at
der var et slags forhold mellem dig og grosserer
Werle, den gang du tjente der i huset?

GINA.

Det er ikke sandt. Ikke dengangen, ikke.
Grossereren la' sig efter mig; det gjorde han. Og fruen
trodde, der var noget i det; og så gjorde hun
hokkuspokkus og hurlomhej, og hun både slog mig og
hun drog mig; det gjorde hun; - og så gik jeg af
tjenesten.

HJALMAR.

Men siden altså!

GINA.

Ja, så kom jeg jo hjem. Og mor - hun var
ikke så real, som du tænkte, Ekdal; og hun gik der
og snakked for mig både om det ene og det andre;
for grossereren var jo ble't enkemand da.

HJALMAR.

Nå, og så!

GINA.

Ja, det er vel bedst, du får vide det. Han gav
sig ikke, før han fik sin vilje.

HJALMAR
(slår hænderne sammen).

Og det er mit barns mor! Hvor kunde du
fortie sligt noget for mig!

GINA.

Ja, det var galt gjort af mig; jeg skulde visst
ha' sagt dig det for længe siden.


HJALMAR.

Straks skulde du ha' sagt mig det; - så havde
jeg da vidst, hvad du var for en.

GINA.

Men vilde du da ha' giftet dig med mig alligevel?

HJALMAR.

Hvor kan du tænke dig det!

GINA.

Nej; men derfor så turde jeg ikke sige dig
noget dengangen. For jeg kom jo til at holde så
svært af dig, som du véd. Og jeg kunde da ikke
gøre mig selv rent ulykkelig -

HJALMAR
(går om).

Og det er min Hedvigs mor! Og så at vide,
at alt, hvad jeg her ser for mine øjne - (sparker til
en stol.) - hele mit hjem, - det skylder jeg en
begunstiget forgænger! Å, denne forføreriske grosserer
Werle!

GINA.

Angrer du på de fjorten-femten årene, som vi
har levet sammen?

HJALMAR
(stiller sig foran hende).

Sig mig, om ikke du hver dag, hver time, har
angret på den væv af fortielse, som du, ligesom en
ædderkop, har spundet mig ind i? Svar mig på
det! Har du virkelig ikke gåt her og våndet dig i
anger og nag?

GINA.

Å, snile Ekdal, jeg har havt så rundelig nok
med at tænke på huset og alt det daglige bestyret -

HJALMAR.

Du kaster altså aldrig et prøvende blik på din
fortid!

GINA.

Nej, jeg havde, ved Gud, næsten glemt disse
her gamle intrigerne, du.

HJALMAR.

Å, denne sløve, følesløse ro! Den har for mig
noget så oprørende ved sig. Tænk, - ikke angre
engang!

GINA.

Men sig mig nu, Ekdal, - hvad havde der
ble't af dig, hvis du ikke havde fåt en slig kone,
som jeg?

HJALMAR.

En slig -!

GINA.

Ja, for jeg har da altid været ligesom lidt mere
kontant og suffisant end du. Nå, det forstår sig,
jeg er jo også de par år ældre.

HJALMAR.

Hvad der var ble't af mig!

GINA.

For du var da på alskens gale veje, den tiden
du traf mig først; det kan du vel ikke nægte for.

HJALMAR.

Så det kalder du gale veje? Å, du forstår
ikke, hvorledes en mand har det, når han sørger
og fortviler; - navnlig en mand med mit ildfulde
gemyt.

GINA.

Nej, nej; kan så være, det. Og jeg regalerer
jo slettes ikke på det heller; for du blev jo så
inderlig bra' en mand, straks du havde fåt hus og
hjem. - Og nu havde vi fåt det så hyggeligt og
koseligt hos os; og nu skulde Hedvig og jeg også
snart begynde at koste lidt på os både med mad
og med klæ'r.

HJALMAR.

I fortielsens sump, ja.

GINA.

Uf, den vederstyggelige fyren, som skulde få
sin passasje her i huset!

HJALMAR.

Også jeg syntes, at hjemmet var godt at være
i. Det var en vildfarelse. Hvor henter jeg nu den
fornødne spænstighed fra, til at føre opfindelsen over
i virkelighedens verden? Kanske dør den med mig;
og da er det din forgangenhed, Gina, som har
dræbt den.

GINA
(nær ved at græde).

Nej, du må da ikke sige noget sligt noget,
Ekdal. Jeg, som alle mine dage bare vilde gøre altingen
til det bedste for dig!

HJALMAR.

Jeg spør, - hvad blir der nu af
familjeforsørgerens drøm? Når jeg lå der inde på sofaen og
grubled over opfindelsen, da aned jeg nok, at den
vilde sluge min sidste livskraft. Jeg følte jo nok,
at den dag, da jeg havde fåt patentet i mine
hænder, - den dag vilde bli min - afskedsdag. Og så
var det min drøm,  at da skulde du sidde igen som
den hedengangne opfinders velhavende enke.

GINA
(tørrer tårerne af).

Nej, du <sp>må</sp> ikke snakke slig, Ekdal. Vorherre
lad mig da aldrig leve den dag, da jeg skulde sidde
som enke!

HJALMAR.

Å, det ene som det andet. Nu er jo alt forbi
alligevel. Alt!

(GREGERS WERLE åbner varsomt gangdøren og ser ind.)

GREGERS.

Tør jeg komme?

HJALMAR.

Ja; kom.

GREGERS
(går frem  med  strålende,  fornøjet  ansigt og vil række dem hænderne).

Nå, I kære mennesker  -! (ser afvekslende på dem
og hvisker til HJALMAR):  Altså ikke sket endnu?

HJALMAR
(lydeligt).

Det <sp>er</sp> sket.

GREGERS.

Det er?

HJALMAR.

Jeg har levet den bittreste stund i mit liv.

GREGERS.

Men også den mest løftede, tænker jeg.

HJALMAR.

Nå,   foreløbig  har  vi  det i al fald fra hånden.

GINA.

Gud forlade Dem, herr Werle.

GREGERS
(i stor forundring).

Men jeg forstår ikke dette.

HJALMAR.

Hvad forstår du ikke?

GREGERS.

Så stort et opgør, - et opgør, som en hel ny
livsførelse skal grundes på, - en livsførelse, et
samliv, i sandhed og uden al fortielse -

HJALMAR.

Ja, jeg véd det nok; jeg véd det så godt.

GREGERS.

Jeg havde ventet så visst, at når jeg kom ind
af døren, så skulde der slaa mig imøde et
forklarelsens lys både fra mand og fra hustru. Og så ser jeg
ikke andet for mig end dette dumpe, tunge, triste -

GINA.

Nå så.

(tar lampeskærmen af.)

GREGERS.

De vil ikke forstå mig, fru Ekdal. Nej, nej;
for Dem skal der vel tid til -. Men du selv da,
Hjalmar? <sp>Du</sp> må da vel ha' ta't en højere indvielse
af det store opgør.

HJALMAR.

Ja, naturligvis har jeg det. Det vil sige, -
sådan på en måde.

GREGERS.

For der er da vel ikke noget i verden, som
kan lignes med <sp>det</sp>, at ha' tilgivelse for en fejlende
og løfte hende op til sig i kærlighed.

HJALMAR.

Tror du en mand så let forvinder den bedske
drik, jeg nys har tømt?

GREGERS.

Nej, en <sp>almindelig</sp> mand; det kan så være.
Men en mand som <sp>du</sp> -!

HJALMAR.

Ja, Herregud, jeg véd det nok. Men du må
jage <sp>på</sp> mig, Gregers. Der skal tid til, ser du.

GREGERS.

Du har <sp>meget</sp> af vildanden i dig, Hjalmar.

(RELLING er kommen ind gennem gangdøren.)

RELLING.

Se så; er nu den vildanden på færde igen?

HJALMAR.

Grosserer Werles vingeskudte jagtbytte, ja.

RELLING.

Grosserer Werles -? Er det <sp>ham</sp>, I
snakker om?

HJALMAR.

Om ham og - os andre.

RELLING
(halvhøjt til GREGERS).

Gid fanden havde Dem!

HJALMAR.

Hvad er det,  du siger?

RELLING.

Jeg yttrer et inderligt ønske om, at kvaksalveren
vilde forføje sig på hjemvejen. Blir han her, så er
han mand for at forkluddre jer begge to.

GREGERS.

De to forkluddres ikke, herr Relling. Om
Hjalmar vil jeg nu ikke tale. Ham kender vi. Men
også hun har visselig på bunden af sit væsen noget
troværdigt, noget vederhæftigt -

GINA
(grædefærdig).

Så skulde De bare lad't mig gå for den jeg
<sp>var</sp> da.

RELLING
(til GREGERS).

Er det næsevist at spørge om, hvad det er, De
egentlig vil her i huset?

GREGERS.

Jeg vil grundlægge et sandt ægteskab.

RELLING.

Så De synes ikke, Ekdals ægteskab er godt
nok, som det er?

GREGERS.

Det er visst et lige så godt ægteskab, som så
mange andre, desværre. Men et <sp>sandt</sp> ægteskab er
det endnu ikke ble't.

HJALMAR.

Du har aldrig havt øje for det ideale krav, du
Relling.

RELLING.

Sludder, gutten min! - Med forlov, herr Werle;
hvor mange - bare så på en slump - hvor mange
sande ægteskaber har De set i Deres liv?

GREGERS.

Jeg tror knapt, jeg har set et eneste et.

RELLING.

Ikke jeg heller.

GREGERS.

Men jeg har set så utallige ægteskaber af den
modsatte slags. Og jeg har havt anledning til på
nært hold at se, hvad et sligt ægteskab kan bryde
ned i et menneskepar.

HJALMAR.

En mands hele moralske grundlag kan svigte
under hans fødder; <sp>det</sp> er det forfærdelige.

RELLING.

Ja, jeg har jo aldrig sådan egentlig været gift;
så jeg tør ikke dømme om de ting. Men det véd
jeg da, at til et ægteskab hører <sp>barnet</sp> også. Og
barnet skal I la' være i fred.

HJALMAR.

Å, - Hedvig!   Min stakkers Hedvig!

RELLING.

Ja, Hedvig får I værs'go' se at holde udenfor.
I to er voksne mennesker; I får i Guds navn kluddre
og klusse med jeres forhold, hvis I har lyst til det.
Men Hedvig skal I fare varsomt med, siger jeg;
ellers kan I komme til at gøre en ulykke på hende.

HJALMAR.

En ulykke!

RELLING.

Ja, eller hun kan komme til at gøre en ulykke
på sig selv - og kanske på andre med.

GINA.

Men hvor kan De da vide sligt, Relling?

HJALMAR.

Der er da vel aldrig nogen nær fare for øjnene?

RELLING.

Dette her har ikke noget med øjnene at skaffe.
Men Hedvig er i en vanskelig alder. Hun kan finde
på alt det, som galt er.

GINA.

Ja tænk, - det gør hun også! Hun er begyndt
at hussere så stygt med varmen ude i køkkenet.
Det kalder hun at lege ildebrand. Jeg er mangen
gang ræd, hun skal sætte fyr på huset.

RELLING.

Ser De bare; jeg vidste det nok.

GREGERS
(til RELLING).

Men hvorledes forklarer De sådant noget?

RELLING
(mut).

Hun er i stemmeskiftningen, far.

HJALMAR.

Så længe barnet har <sp>mig</sp> -! Så længe <sp>mit</sp>
hode er oven mulde -!

(det banker på døren.)

GINA.

Hys, Ekdal; der er folk på gangen. (råber.) Vær
så god!

(FRU SØRBY, i ydertøj, kommer ind.)

FRU   SØRBY.

God aften!

GINA
(går imod hende).

Nej,  er det dig, Berta!

FRU SØRBY.

Ja såmænd er det mig. Men jeg kommer kanske
til ulejlighed?

HJALMAR.

Nej bevar's;  et sendebud fra <sp>det</sp> hus -

FRU   SØRBY
(til GINA).

Oprigtig talt havde jeg håbet, jeg ikke skulde
træffe dine mandfolk hjemme på denne tid; og så
løb jeg opom for at snakke lidt med dig og sige
dig farvel.

GINA.

Så?   Rejser du da?

FRU   SØRBY.

Ja, imorgen tidlig; - op til Højdal. Grossereren
er rejst i eftermiddag. (henkastende til GREGERS.) Kan hilse
så meget fra ham.

GINA.

Nej tænk -!

HJALMAR.

Så grosserer Werle er rejst? Og nu rejser De
efter ham?

FRU   SØRBY.

Ja, hvad siger De til <sp>det</sp>, Ekdal?

HJALMAR.

Vogt Dem, siger jeg.

GREGERS.

Jeg skal forklare dig det. Min far gifter sig
med fru Sørby,

HJALMAR.

Gifter han sig med hende!

GINA.

Å nej, Berta;  blev det da endelig!

RELLING
(dirrer lidt i stemmen).

Dette her er da vel aldrig sandt?

FRU SØRBY.

Jo, snille Relling, det er rigtignok sandt.

RELLING.

Vil De gifte Dem nu igen?

FRU   SØRBY.

Ja, det blir nok til det. Werle har løst
kongebrev, og så turer vi brylluppet i al stilhed oppe på
værket.

GREGERS.

Så får jeg vel ønske Dem til lykke da som en
god stedsøn.

FRU   SØRBY.

Tak skal De ha', hvis De mener noget med
det. Og jeg håber da det, at det skal bli' til lykke
både for Werle og for mig.


RELLING.

Det kan De trøstig håbe. Grosserer Werle
drikker sig aldrig fuld, - så vidt <sp>jeg</sp> véd da; og han
bruger visst ikke at skamslå sine koner heller, slig,
som salig hestedoktoren gjorde.

FRU SØRBY.

Å, lad nu Sørby ligge, der han ligger. Han
havde såmænd sine gode sider, han også.

RELLING.

Grosserer Werle har vel de sider, som bedre
er, kan jeg tro.

FRU SØRBY.

Han har i al fald ikke sløset bort det bedste i sig.
Den mand, som <sp>det</sp> gør, han får ta' følgerne.

RELLING.

Ikveld går jeg ud med Molvik.

FRU   SØRBY.

Det skulde De ikke, Relling. Gør ikke det; -
for min skyld.

RELLING.

Der er ikke andet for. (til HJALMAR.) Vil du være
med, så kom.

GINA.

Nej tak. Ekdal går ikke med på <sp>den</sp> slags
apartementer.

HJALMAR
(arrig, halvhøjt).

Å, så ti da!

RELLING.

Farvel, fru - Werle.

(går ud gennem gangdøren.)

GREGERS
(til FRU SØRBY).

Det lader til, at De og doktor Relling kender
hinanden temmelig nøje.

FRU SØRBY.

Ja, vi har kendt hinanden i mange år. Det
kunde såmænd engang ha' ble't til noget af hvert
imellem os to.

GREGERS.

Det var sagtens godt for Dem, at det ikke blev.

FRU   SØRBY.

Ja, det må De nok sige. Men jeg har altid
ta't mig i vare for at gå efter indskydelser. En
kvinde kan da ikke kaste sig rent væk heller.

GREGERS.

Er De slet ikke det mindste ræd for, at jeg
skal la' min far få et nys om dette gamle
bekendtskab?

FRU SØRBY.

De kan da vel tænke, at jeg har sagt ham
det selv.

GREGERS.

Så?

FRU   SØRBY.

Deres far véd hver eneste smule, som folk
med nogen sandhed kunde falde på at sige om mig.
Alt sligt har jeg sagt ham; det var det første, jeg
gjorde,   da   han  lod   sig  mærke  med,   at han  havde
hensigter.

GREGERS.

Da er De mere end almindelig åbenhjertig,
synes jeg.

FRU SØRBY.

Åbenhjertig har jeg altid været. Det kommer
vi fruentimmer længst med.

HJALMAR.

Hvad siger du til det,  Gina.

GINA.

Å, vi fruentimmer er nu så forskellige, vi.
Nogen har det på én vis og andre på en anden.

FRU SØRBY.

Ja, Gina, jeg tror nu, det er klogest at indrette
sig på den vis, som <sp>jeg</sp> har gjort. Og Werle har
heller ikke lagt dølgsmål på noget for sit
vedkommende. Se, det er <sp>det</sp>, som nærmest har knyttet
os sammen. Nu kan han sidde og snakke med mig
så åbent som et barn. Det har han aldrig havt
lejlighed til før. Han, den sunde livskraftige mand,
fik hele sin ungdom og alle sine bedste år igennem
ikke høre andet end straffeprækener. Og mangen
gang drejed de prækener sig om de mest indbildte
forgåelser, - efter hvad <sp>jeg</sp> har lad't mig sige.

GINA.

Ja, det er rigtignok så sandt, som det er sagt.

GREGERS.

Hvis fruerne vil ind på de enemærker, så er
det bedst jeg går.

FRU   SØRBY.

De kan gerne bli' for den sags skyld. Jeg skal
ikke sige et ord mere. Men jeg vilde, De skulde
ha' rede på, at jeg ikke har faret med fortielser
eller nogen slags underfundighed. Det kan kanske
synes, at det er en svært stor lykke, jeg gør; og
det er det jo også på en måde. Men jeg mener
alligevel, at jeg ikke tar imod mere end jeg gir. Jeg
skal visst aldrig svigte ham. Og tjene og nytte ham
som ingen anden, det kan jeg nu, da han snart blir
hjælpeløs.

HJALMAR.

Blir han hjælpeløs?

GREGERS
(til FRU SØRBY).

Ja, ja, tal nu ikke om det her.

FRU SØRBY.

Det nytter ikke at skjule det længer, så gerne
han end vil. Han blir blind.

HJALMAR

(studser).

Blir han blind? Det var da besynderligt. Blir
han blind, han også?

GINA.

Det blir jo så mange.

FRU   SØRBY.

Og en kan vel tænke sig, hvad <sp>det</sp> vil sige
for en forretningsmand. Nå, jeg skal prøve på at
bruge mine øjne for ham så godt jeg kan. Men nu
tør jeg ikke bli' længer; jeg er så opkavet i denne
tid. - Ja, det var <sp>det</sp>, jeg skulde sige Dem, Ekdal,
at hvis der var noget, som Werle kunde tjene Dem
med, så skulde De bare henvende Dem til Gråberg.

GREGERS.

Det tilbud vil Hjalmar Ekdal visst betakke
sig for.

FRU   SØRBY.

Ja så; jeg synes da ikke, at han før i tiden -

GINA.

Jo, Berta, nu behøver ikke Ekdal at ta' nogen
tingen fra grosserer Werle.

HJALMAR
(langsomt og med vægt).

Vil De hilse Deres tilkommende mand fra mig
og sige, at jeg i den nærmeste fremtid agter at gå
til bogholder Gråberg -

GREGERS.

Hvad!   Kan du ville det?

HJALMAR.

- gå til bogholder Gråberg, siger jeg, og
forlange en konto over det beløb, jeg skylder hans
principal. Jeg vil betale denne æresgæld -; ha-ha-ha,
det skal kaldes en æresgæld! Men nok om det. Jeg
vil betale alt, med fem procent renter.

GINA.

Men, snille Ekdal, det har vi, ved Gud, ikke
penger til.

HJALMAR.

Vil De sige Deres forlovede, at jeg arbejder
ufortrødent på min opfindelse. Vil De sige ham, at
det, som holder mine åndskræfter oppe under denne
anstrængende beskæftigelse, det er ønsket om at bli'
en pinlig gældsbyrde kvit. Derfor gør jeg
opfindelsen. Hele udbyttet skal anvendes til at frigøre mig
for Deres vordende ægtefælles pekuniære udlæg.

FRU SØRBY.

Her er nok sket et eller andet her i huset.

HJALMAR.

Ja, det er det.

FRU   SØRBY.

Nå, så farvel da. Jeg havde endnu havt lidt
at snakke med dig om, Gina; men det får være til
en anden gang. Farvel.

(HJALMAR og GREGERS hilser stumt; GINA følger FRU SØRBY til døren.)

HJALMAR.

Ikke ud over tærskelen, Gina!

(FRU SØRBY går; GINA lukker efter hende.)

HJALMAR.

Se så, Gregers; nu har jeg da denne trykkende
gældspost fra hånden.

GREGERS.

Snart i al fald.

HJALMAR.

Jeg tror, min holdning må kaldes korrekt.

GREGERS.

Du   er   den   mand,  jeg  altid   har holdt dig for.

HJALMAR.

I visse tilfælde er det umuligt at sætte sig ud
over de ideale krav. Som familjeforsørger må jeg jo
vri' og vånde mig under det. For du kan tro, det
er sandelig ikke spøg for en ubemidlet mand at
skulle indfri en mangeårig gældsfordring, som der,
så at sige, havde lagt sig glemselens støv over.
Men det får være det samme; mennesket i mig
kræver også sin ret.

GREGERS
(lægger hånden på hans skulder).

Kære Hjalmar, - var det så ikke godt, at jeg
kom?

HJALMAR.

Jo.

GREGERS.

At du fik fuld klarhed over alle forhold, - var
ikke det godt?

HJALMAR
(lidt utålmodig).

Jo visst var det godt. Men der er én ting, som
oprører min retfærdighedsfølelse.

GREGERS.

Og hvad er det for noget?

HJALMAR.

Det er dette her, at -; ja, jeg véd ikke, om
jeg tør yttre mig så uforbeholdent om din far.

GREGERS.

Tag ikke noget som helst hensyn til mig.

HJALMAR.

Nå vel. Jo, ser du, jeg synes, det er noget så
oprørende at tænke sig til, at nu blir det jo ikke
mig, men ham, som realiserer det sande ægteskab.

GREGERS.

Nej men hvor kan du da sige sligt!

HJALMAR.

Jo visst blir det så. Din far og fru Sørby
indgår jo nu en ægtepagt, som er bygget på fuld
fortrolighed, bygget på hel og ubetinget åbenhjertighed
fra begge sider; de stikker ingen ting under stol for
hinanden; der er ingen fortielse bag ved forholdet;
der er forkyndt, om jeg så må udtrykke mig, en
gensidig syndernes forladelse imellem dem.

GREGERS.

Nå ja, hvad så?

HJALMAR.

Ja, men så <sp>er</sp> det der jo alt sammen. Det
var jo alt dette her vanskelige, som du selv sa',
hørte til, for at grunde det sande ægteskab.

GREGERS.

Men det er jo på en ganske anden måde,
Hjalmar. Du vil da vel ikke sammenligne hverken dig
eller hende med disse to -? Nå, du forstår mig nok.

HJALMAR.

Men jeg kan dog ikke komme fra, at der i alt
dette er noget, som sårer og krænker min
retsbevidsthed. Det ser jo akkurat ud, som om der slet ingen
retfærdig verdensstyrelse var til.

GINA.

Uf nej, Ekdal, sligt må du da, ved Gud, ikke
sige.

GREGERS.

Hm;   lad  os  ikke komme  ind  på de spørsmål.

HJALMAR.

Men på den anden side er det jo rigtignok som
om jeg øjner skæbnens regulerende finger alligevel.
Han blir jo blind.

GINA.

Å, det er kanske ikke så sikkert.

HJALMAR.

Det er utvilsomt. Vi bør ikke tvile på det i al
fald; for just i dette faktum ligger den retfærdige
gengældelse. Han har i sin tid forblindet en
troskyldig medskabning.

GREGERS.

Desværre, han har forblindet mange.

HJALMAR.

Og nu kommer den ubønhørlige, den gådefulde,
og kræver grossererens egne øjne.

GINA.

Nej, at du tør sige sligt stygt noget! Jeg blir
rent ræd.

HJALMAR.

Det er tjenligt at fordybe sig i tilværelsens
natsider en gang imellem.

(HEDVIG, i hat og kåbe, kommer glad og forpustet ind gennem gangdøren.)

GINA.

Er du alt der igen?

HEDVIG.

Ja, jeg vilde ikke gå længer. Og det var godt;
for nu mødte jeg nogen i porten.

HJALMAR.

Det var vel denne fru Sørby.

HEDVIG.

Ja.

HJALMAR
(går op og ned).

Jeg vil  håbe,   du  skal  ha' set hende for sidste
gang.

(Taushed.  HEDVIG ser forknyt snart på den ene snart på den anden som
for at udforske stemningen.)

HEDVIG
(nærmer sig indsmigrende).

Far.

HJALMAR.

Nå, - hvad er det, Hedvig?

HEDVIG.

Fru Sørby havde noget med til mig.

HJALMAR
(standser).

Til dig?

HEDVIG.

Ja.    Det  er  noget,   som  skal være til imorgen.

GINA.

Berta  har   altid   havt   en   liden  ting til  dig på
den dagen.

HJALMAR.

Hvad er det for noget?

HEDVIG.

Nej, det kan du ikke få vide nu; for mor skal
gi' mig det på sengen imorgen tidlig.

HJALMAR.

Å, alt dette maskepi, som jeg skal holdes
udenfor!

HEDVIG
(skynder sig).

Nej, du kan gerne få se det. Det er et stort
brev.

(tar brevet op af kåbelommen.)

HJALMAR.

Et brev også?

HEDVIG.

Ja, det er bare brevet. Det andet kommer vel
siden. Men tænk, - et brev! Jeg har aldrig fåt
noget brev før. Og så står der "frøken" udenpå det.
(læser.) "Frøken Hedvig Ekdal". Tænk, - det er mig.

HJALMAR.

Lad mig se det brev.

HEDVIG
(rækker ham det).

Der kan du se.

HJALMAR.

Det er grosserer Werles hånd.

GINA.

Er du viss på det, Ekdal?

HJALMAR.

Se selv.

GINA.

Å, tror du, jeg skønner mig på sligt?

HJALMAR.

Hedvig, må jeg åbne brevet - og læse det?

HEDVIG.

Ja, det må du gerne, hvis du vil.

GINA.

Nej, ikke ikveld, Ekdal; det skal jo være til
imorgen.

HEDVIG
(sagte).

Å, kan du ikke la' ham læse det! Det er visst
noget godt; og så blir far glad; og så blir her
fornøjeligt igen.

HJALMAR.

Jeg må altså åbne det?

HEDVIG.

Ja, vær så snil, far. Det skal bli morsomt at
få vide, hvad det er.

HJALMAR.

Godt. (åbner brevet,  tar  et papir ud, læser  det igennem og
synes forvirret.)   Hvad er da dette her -?

GINA.

Hvad står der for noget da?

HEDVIG.

Å ja, far, - sig det!

HJALMAR.

Vær  stille. (læser det en gang til igennem; er bleven bleg,
men siger behersket:)   Det er et gavebrev, Hedvig.

HEDVIG.

Nej, tænk!   Hvad får jeg da?

HJALMAR.

Læs selv.

HEDVIG
(går hen og læser en stund ved lampen).

HJALMAR
(halvhøjt, knytter hænderne).

Øjnene!    Øjnene, - og så det brevet!

HEDVIG
(afbryder læsningen).

Ja, men jeg synes, det er bedstefar, som skal
ha' det.

HJALMAR
(tar brevet fra hende).

Du Gina, - kan du forstå dette her?

GINA.

Jeg véd jo ingen verdens ting; bare sig det.

HJALMAR.

Grosserer Werle skriver til Hedvig, at hendes
gamle bedstefar ikke mere behøver at bemøje sig
med den arkskriften, men at han herefter kan hæve
hundrede kroner månedlig på kontoret -

GREGERS.

Aha!

HEDVIG.

Hundrede kroner, mor!   Det læste jeg.

GINA.

Det blir jo godt for bedstefar.

HJALMAR.

-   hundrede   kroner,   så   længe   han   har   det
nødig, - det  vil naturligvis  sige,   så  længe  til han
har lukket sine øjne.

GINA.

Nå,  så er da han forsørget, stakkers.

HJALMAR.

Men <sp>så</sp> kommer det. Det læste du nok ikke,
Hedvig. Bagefter skal denne gave gå over på dig.

HEDVIG.

På mig!   Alt sammen?

HJALMAR.

Du er sikkret det samme beløb for hele dit liv,
skriver han. Hører du det, Gina?

GINA.

Ja, jeg hører det nok.

HEDVIG.

Tænk - alle de penge, jeg får! (rusker i ham.) Far,
far, er du da ikke glad -?

HJALMAR
(undviger hende).

Glad! (går om på gulvet.) Å, hvilke fjernsyn, -
hvilke perspektiver der ruller op for mig! Hedvig
er det; hun er det, han betænker så rigelig!

GINA.

Ja, for det er jo Hedvig, som har jebursdag -

HEDVIG.

Og du får det jo alligevel, far! Du kan da vel
tænke, at jeg vil gi' alle pengene til dig og mor.

HJALMAR.

Til mor, ja!   Der har vi det.

GREGERS.

Hjalmar,   dette  her   er   en   snare,   som   lægges
for dig.

HJALMAR.

Tror du, det skulde være en snare nu igen?

GREGERS.

Da han var her imorges, sa' han: Hjalmar
Ekdal er ikke den mand, som du indbilder dig.

HJALMAR.

Ikke den mand -!

GREGERS.

Du skal få se det, sa' han.

HJALMAR.

Du   skulde   få  se,   at jeg  lod  mig afspise med
penge -!

HEDVIG.

Men, mor, hvad er det da for noget?

GINA.

Gå ud og tag af dig tøjet.

(HEDVIG går grædefærdig ud gennem køkkendøren.)

GREGERS.

Ja,   Hjalmar, - nu vil  det  vise  sig,  hvem der
har ret, han eller jeg.

HJALMAR
(river langsomt papiret tvers over, lægger begge stykkerne på bordet og
siger):

Her er mit svar.

GREGERS.

Det vented jeg.

HJALMAR
(går hen til GINA, som står ved ovnen, og siger dæmpet):

Og nu ingen fortielse mere. Hvis forholdet
mellem dig og ham blev helt forbi, da du - kom
til at holde af mig, som du kalder det, - hvorfor
satte han os da i stand til at gifte os?

GINA.

Han tænkte vel, han skulde få sin gang her i
huset.

HJALMAR.

Bare <sp>det</sp>? Var han ikke ræd for en viss
mulighed?

GINA.

Jeg skønner ikke, hvad du mener.

HJALMAR.

Jeg vil vide, om - dit barn har ret til at leve
under mit tag.

GINA
(retter sig ivejret; øjnene lyner).

Og det spør' <sp>du</sp> om!

HJALMAR.

Du skal svare mig på dette ene: Hører Hedvig
mig til - eller -? Nå!

GINA
(ser på ham med kold trods).

Jeg véd ikke.

HJALMAR
(dirrer let).

Du véd det ikke!

GINA.

Hvor kan <sp>jeg</sp> vide det? En slig en, som
<sp>jeg</sp> er -

HJALMAR
(stille, vender sig fra hende).

Så har jeg ikke mere at gøre her i huset.

GREGERS.

Betænk dig på dette, Hjalmar!

HJALMAR
(tar sin yderfrakke på).

Her er ingen ting at betænke for en mand,
som jeg.

GREGERS.

Jo, her er så usigelig meget at betænke.
Sammen må I tre være, hvis du skal vinde frem til den
store tilgivelsens offerstemning.

HJALMAR.

Did vil jeg ikke. Aldrig, aldrig! Min hat! (tar
hatten.) Hjemmet er styrtet i grus omkring mig. (brister
i gråd.) Gregers, jeg har ikke noget barn!

HEDVIG
(som har åbnet køkkendøren).

Hvad er det du siger!   (hen til ham.)   Far, far!

GINA.

Se så!

HJALMAR.

Kom ikke nær mig, Hedvig! Gå langt bort.
Jeg tåler ikke at se dig. Å, de øjnene -! Farvel.

(vil imod døren.)

HEDVIG
(hænger sig fast i ham og skriger højt).

Nej  da!    Nej da!    Gå ikke ifra mig!

GINA
(råber).

Se på barnet,  Ekdal!    Se på barnet!

HJALMAR.

Jeg vil ikke! Jeg kan ikke! Jeg må ud; -
væk fra alt dette!

(Han river sig løs fra HEDVIG og går ud gennem gangdøren.)

HEDVIG
(med fortvilede øjne).

Han går fra os, mor! Han går fra os! Han
kommer aldrig mere igen!

GINA.

Bare ikke græd, Hedvig.   Far kommer nok igen.

HEDVIG
(kaster sig hulkende ned i sofaen).

Nej, nej,   han kommer aldrig hjem til os mere.

GREGERS.

Tror De, jeg vilde alt til det bedste, fru Ekdal?

GINA.

Ja, jeg tror det næsten; men Gud forlade Dem
alligevel.

HEDVIG
(ligger i sofaen).

Å, jeg synes jeg må dø af dette her! Hvad
har jeg da gjort ham? Mor, du må få ham hjem
igen!

GINA.

Ja, ja, ja; vær bare rolig, så skal jeg gå ud
og se efter ham. (tar ydertøjet på.) Kanske han er gåt
indom til Relling. Men så skal du ikke ligge der
og tude. Lover du mig det?

HEDVIG
(græder krampagtigt).

Ja, jeg skal la' det være; når bare far
kommer igen.

GREGERS
(til GINA, som vil gå).

Var det ikke bedre alligevel, at De først lod
ham kæmpe sin smertens kamp til ende?

GINA.

Å, det får han gøre bagefter. Først og fremst
må vi få stagget barnet.

(ud gennem gangdøren.)

HEDVIG
(sætter sig oprejst og tørrer tårerne af).

Nu skal De sige mig, hvad det er for noget.
Hvorfor vil ikke far vide af mig mere?

GREGERS.

De skal ikke spørge om <sp>det</sp>, forinden De er
ble't stor og voksen.

HEDVIG
(hikster).

Men jeg kan da ikke gå og være så græsselig
bedrøvet lige til jeg blir stor og voksen. - Jeg
skønner nok, hvad det er. - Kanske jeg ikke er
fars rigtige barn.

GREGERS
(urolig).

Hvorledes skulde <sp>det</sp> gå til?

HEDVIG.

Mor kan jo ha' fundet mig. Og nu har kanske
far fåt vide det; for sligt har jeg læst om.

GREGERS.

Nå,  men om så var -

HEDVIG.

Ja, jeg synes, han kunde holde lige meget af
mig for det. Ja næsten mere. Vildanden har vi jo
også fåt sendendes til foræring, og alligevel holder
jeg så svært af den.

GREGERS
(afledende).

Ja vildanden, det er sandt! Lad os snakke lidt
om vildanden, Hedvig.

HEDVIG.

Den stakkers vildanden. Den tåler han heller
ikke at se for sine øjne mere. Tænk, han har fåt
lyst til at vri' halsen om på den!

GREGERS.

Å,  det gør han da visst ikke.

HEDVIG.

Nej, men han sa' det. Og det synes jeg var
så fælt sagt af far; for jeg læser bøn for vildanden
hver aften og be'r, at den må blive bevaret for døden
og alt det, som ondt er.

GREGERS
(ser på hende).

Plejer De læse aftenbøn?

HEDVIG.

Jaha.

GREGERS.

Hvem har vænnet Dem til det?

HEDVIG.

Jeg selv; for det var en gang far var så syg
og havde igler på halsen; og så sa' han, at han
sad med døden i hænderne.

GREGERS.

Nå ja?

HEDVIG.

Så holdt jeg bøn for ham, da jeg havde lagt
mig. Og siden er jeg ble't ved med det.

GREGERS.

Og nu be'r De for vildanden også?

HEDVIG.

Jeg syntes, det var bedst at ta' vildanden med;
for hun var så sygelig i førstningen.

GREGERS.

Læser De kanske morgenbøn også?

HEDVIG.

Nej,  det gør jeg da rigtignok ikke.

GREGERS.

Hvorfor ikke ligeså godt morgenbøn?

HEDVIG.

Om morgenen er det jo lyst; og da er der jo
ikke noget videre at være ræd for.

GREGERS.

Og den vildanden, som De holder så inderlig
af, den vilde Deres far vri' halsen om på.

HEDVIG.

Nej, han sa', det var bedst for ham, om han
gjorde det; men han vilde spare den for min skyld;
og det var da snilt af far.

GREGERS
(lidt nærmere).

Men om nu <sp>De</sp> frivillig offred vildanden for
<sp>hans</sp> skyld?

HEDVIG
(rejser sig).

Vildanden!

GREGERS.

Om De nu for ham offervillig gav hen det
bedste, De ejer og véd i verden?

HEDVIG.

Tror De, <sp>det</sp> vilde hjælpe?

GREGERS.

Prøv det, Hedvig.

HEDVIG
(sagte, med lysende øjne).

Ja, jeg vil prøve det.

GREGERS.

Og har De den rigtige sindsstyrke, tror De?

HEDVIG.

Jeg vil  be'  bedstefar  skyde vildanden for mig.

GREGERS.

Ja,   gør   så.     Men   ikke   et   ord   til   Deres   mor
om noget sligt!

HEDVIG.

Hvorfor ikke det?

GREGERS.

Hun forstår os ikke.

HEDVIG.

Vildanden?    Jeg vil  prøve  det  imorgen tidlig?

(GINA kommer ind gennem gangdøren.)

HEDVIG
(imod hende).

Traf du ham, mor?

GINA.

Nej;  men jeg hørte,  han havde været indom og
fåt Relling med  sig.

GREGERS.

Er De viss på det?

GINA.

Ja, portkonen sa' det. Molvik var også gåt
med, sa' hun.

GREGERS.

Og det nu, da hans sind trænger så hårdt til
at kæmpe i ensomhed -!

GINA
(tar tøjet af).

Ja, mandfolk er mangfoldige, de. Gud véd,
hvor Relling har trukket ham hen! Jeg fløj over
til madam Eriksen; men <sp>der</sp> var de ikke.

HEDVIG
(kæmper med gråden).

Å,  hvis han nu aldrig kom hjem igen mere!

GREGERS.

Han <sp>kommer</sp> hjem igen. Jeg skal bære bud
til ham imorgen; og da skal De få se, <sp>hvorledes</sp>
han kommer. Sov så trøstig på <sp>det</sp>, Hedvig.
God nat.

(han går ud gennem gangdøren.)

HEDVIG
(kaster sig hulkende om GINAS hals).

Mor, mor!

GINA
(klapper hende på ryggen og sukker):

Ak ja; Relling havde ret, han. Så går det,
når der kommer galne folk og pressenterer den
intrikate fordringen.

FEMTE AKT.

(HJALMAR EKDALS atelier.   Et koldt gråt morgenlys falder ind; der ligger
våd sne på de store ruder i tagvinduet.)

(GINA,  med smækkeforklæde på, kommer med en støvekost og en
tørreklud fra køkkenet og går hen imod dagligstuedøren.   I det samme
kommer HEDVIG hurtigt ind fra gangen.)

GINA
(standser).

Nå?

HEDVIG.

Jo,   mor,   jeg   tror   næsten,   han   er   nede   hos
Relling -

GINA.

Ser du bare!

HEDVIG.

- for portkonen sa', hun hørte, at Relling havde
to stykker med sig, da han kom hjem i nat.

GINA.

Det var nok det, jeg tænkte.

HEDVIG.

Men det nytter jo ikke noget, når han ikke vil
komme op til os.

GINA.

I det mindste så vil jeg da ned og snakke med
ham.

(GAMLE EKDAL,  i  slåbrok og tøfler og med   tændt pibe,   kommer frem i
døren til sit værelse.)

EKDAL.

Du Hjalmar -.    Er ikke Hjalmar hjemme?

GINA.

Nej, han er nok gåt ud.

EKDAL.

Så tidlig? Og i sligt et forrygende snékav? Ja,
ja; vær så god; jeg kan gå morgenturen alene, jeg.

(Han skyder loftsdøren  tilside;   HEDVIG hjælper ham;   han  går derind;
hun lukker efter ham.)

HEDVIG
(halvhøjt).

Tænk, mor, når stakkers bedstefar får høre, at
far vil rejse ifra os.

GINA.

Å prat; bedstefar må ikke få høre noget om
det. Det var en Guds lykke, at han ikke var
hjemme igår under al den hurlomhejen.

HEDVIG.

Ja men -

(GREGERS kommer ind gennem gangdøren.)

GREGERS.

Nå?   Har De så fåt spurlag på ham?

GINA.

Han skal nok være nede hos Relling,  siger de.

GREGERS.

Hos Relling!    Har han virkelig været ude med
de mennesker?

GINA.

Han har nok det.

GREGERS.

Ja   men   <sp>han</sp>,   som  trængte   så inderlig til
ensomhed og til at samle sig i alvor -!

GINA.

Ja, De må så sige.

(RELLING kommer ind fra gangen.)

HEDVIG
(imod ham).

Er far hos Dem?

GINA
(samtidigt).

Er han der?

RELLING.

Ja visst er han så.

HEDVIG.

Og De, som ikke siger os til!

RELLING.

Ja, jeg er et bæ-æst. Men først så havde jeg
det andre bæ-æstet at holde styr på; ja, han, den
dæmoniske, naturligvis; og siden så sovned jeg ind
så tungt at -.

GINA.

Hvad siger Ekdal idag?

RELLING.

Han  siger ingen  verdens ting.


HEDVIG.

Snakker han slet ikke?

RELLING.

Ikke  et levendes ord.

GREGERS.

Nej, nej;  det kan jeg så godt forstå.

GINA.

Men hvad tar han sig da til?

RELLING.

Han ligger på sofaen og snorker.

GINA.

Så?   Ja, Ekdal er svær til at snorke.

HEDVIG.

Sover han?   Kan han sove?

RELLING.

Ja,  det lader s'gu' til det.

GREGERS.

Begribelig;   efter   den   sjælestrid,   som   har
oprevet ham -

GINA.

Og   så   han,   som   aldrig  er  vant til at sværme
udendørs om nætterne.

HEDVIG.

Det er kanske bra',  det,   at han får sove,   mor.

GINA.

Det   tænker   jeg   også.     Men   så   er   det   ikke
værdt,   vi   muntrer ham for tidlig da.     Tak  skal De

ha', Relling. Nu må jeg først få gjort huset lidt
rensligt og pent, og så -. Kom og hjælp mig,
Hedvig.

(GINA og HEDVIG går ind i dagligstuen.)

GREGERS
(vender sig til RELLING).

Kan De forklare mig den åndelige rørelse, som
nu foregår i Hjalmar Ekdal?

RELLING.

Jeg har, min sæl, ikke mærket, at der foregår
nogen åndelig rørelse i ham.

GREGERS.

Hvad! På et sligt vendepunkt, da hele hans
liv har fåt et nyt grundlag -? Hvor kan De tænke
Dem, at en personlighed som Hjalmar -?

RELLING.

Å, personlighed - han! Hvis han nogensinde
har havt ansats til den slags abnormiteter, som De
kalder personlighed, så er både rødderne og
trævlerne ble't grundigt exstirperet allerede i gutteårene;
det kan jeg forsikkre Dem.

GREGERS.

<sp>Det</sp> skulde dog være mærkeligt - med den
kærlighedsfulde opdragelse, som <sp>han</sp> har nydt.

RELLING.

Af de to forskruede, hysteriske tante-frøkenerne,
mener De?

GREGERS.

Jeg vil sige Dem, at det var kvinder, som
aldrig la' den ideale fordring i glemmebogen; - ja,
nu skal De vel til at gøre nar igen.

RELLING.

Nej, jeg er ikke oplagt til det. For resten véd
jeg god besked; for han har gulpet op adskillig
retorik om disse sine "tvende sjælemødre". Men jeg
tror ikke, han har stort at takke dem for. Ekdals
ulykke er, at han altid i sin kreds er ble't holdt
for et lys -

GREGERS.

Og det <sp>er</sp> han kanske ikke? I sindsdybet,
mener jeg?

RELLING.

<sp>Jeg</sp> har aldrig mærket noget til det. At hans
far trodde det, - lad det gå; for gamle løjtnanten
har jo været et fæ alle sine dage.

GREGERS.

Han har alle sine dage været en mand med
barnesind; det er <sp>det</sp>, De ikke skønner.

RELLING.

Ja, ja da! Men da så den kære søde Hjalmar
var ble't student på en måde, så galdt han straks
for det store fremtidslys blandt kammeraterne også.
Vakker var han jo, det drog, - rød og hvid, - slig,
som småjomfruer helst vil ha' fyrene; og da han nu
havde dette letrørte gemyttet og dette hjertevindende
i røsten, og da han forstod så pent at deklamere
andres vers og andres tanker -

GREGERS
(harmfuld).

Er det Hjalmar Ekdal, De taler således om?

RELLING.

Ja, med Deres tilladelse; for således ser det ud
indvendig, det gudebillede, som De ligger næsegrus for.

GREGERS.

Jeg trodde dog ikke, at jeg var så aldeles blind
heller.

RELLING.

Å jo, det er ikke langt ifra. For De er en syg
mand, De også, ser De.

GREGERS.

Det har De ret i.

RELLING.

Jaha. De lider af et kompliceret tilfælde. Først
er det nu denne brydsomme retskaffenhedsfeberen;
og så det, som værre er, - altid går De og ørsker
i tilbedelses-delirium; altid skal De ha' noget at
beundre udenfor Deres egne grejer.

GREGERS.

Ja,   udenfor   mit eget   må jeg visselig søge det.

RELLING.

Men De tar så skammelig fejl af de store
vidunderfluerne, som De tror at se og høre omkring
Dem. De er atter igen kommet ind i en
husmandsstue med den ideale fordringen; her bor ikke
solvente folk her i huset.

GREGERS.

Når De ikke har højere tanker om Hjalmar
Ekdal, end som så, hvor kan De da finde nogen
glæde i stødt og stadig at være sammen med ham?

RELLING.

Herregud, jeg skulde da være en slags doktor,
med skam at sige; og så må jeg da ta' mig af de
stakkers syge, jeg bor i hus med.

GREGERS.

Se så!   Er Hjalmar Ekdal også syg?

RELLING.

Folk er syge omtrent alle i hob,  desværre.

GREGERS.

Og hvad kur bruger De så for Hjalmar?

RELLING.

Min sædvanlige. Jeg sørger for at holde
livsløgnen oppe i ham.

GREGERS.

Livs-løgnen?   Jeg hørte ikke rigtig -?

RELLING.

Jo, jeg sa' livsløgnen. For livsløgnen er det
stimulerende princip, det, ser De.

GREGERS.

Må jeg spørge, hvad det er for en livsløgn,
Hjalmar er befængt med?

RELLING.

Nej tak; jeg forråder ikke slige hemmeligheder
til kvaksalvere. De var i stand til at forkluddre
ham endnu mere for mig. Men metoden er probat.
Jeg har anvendt den på Molvik også. Ham har jeg
gjort "dæmonisk". <sp>Det</sp> er nu den fontanellen, jeg
måtte sætte <sp>ham</sp> i nakken.

GREGERS.

Er han  da ikke dæmonisk?

RELLING.

Hvad fan' vil det sige at være dæmonisk? Det
er jo bare noget sludder, som jeg fandt på for at
berge livet i ham. Havde jeg ikke det gjort, så var
det stakkers skikkelige svinet bukket under i
selvforagt og fortvilelse for mange Herrens år siden.
Og så gamle løjtnanten da! Men han har nu
rigtignok fundet på kuren selv.

GREGERS.

Løjtnant Ekdal?   Hvad han?

RELLING.

Ja, hvad mener De om det, at han,
bjørnejægeren, går der inde på mørkloftet og jager kaniner?
Der er ikke lykkeligere skytter til i verden, end han,
den gamle manden, når han får tumle sig der inde
mellem alt skrapet. De fire-fem fortørkede
juletræerne, som han har gemt på, de er for ham det
samme, som hele, store, friske Højdalsskogen; hanen
og alle hønerne de er storfugl i furutoppene, de; og
kaninerne, som humser bortefter loftsgulvet, det er
bamserne, som han gir sig i kast med, han, den
spræke friluftsgubben.

GREGERS.

Den ulykkelige gamle løjtnant Ekdal, ja. Han
har rigtignok måttet slå af på sin ungdoms idealer.

RELLING.

Mens jeg husker det, herr Werle junior, - brug
ikke   det   udenlandske   ord:   idealer.    Vi  har  jo   det
gode norske ord: løgne.

GREGERS.

Mener De, at de to ting er i slægt med
hinanden?

RELLING.

Ja, omtrent som  tyfus og forrådnelsesfeber.

GREGERS.

Doktor Relling, jeg gir mig ikke, før jeg har
reddet Hjalmar ud af Deres klør!

RELLING.

Det turde bli' værst for <sp>ham</sp>. Tar De
livsløgnen fra et gennemsnitsmenneske, så tar De lykken
fra ham med det samme. (til HEDVIG, som kommer fra
dagligstuen.) Nå, lille vildand-mor, nu går jeg ned og ser,
om fatter endnu ligger og funderer på den
mærkelige opfindelse.

(går ud gennem gangdøren.)

GREGERS
(nærmer sig HEDVIG).

Jeg kan  se  på Dem,   at  det ikke er fuldbragt.

HEDVIG.

Hvilket?   Å,  det med vildanden.    Nej.

GREGERS.

Sindsstyrken svigted Dem, da det skulde føres
ud i handling, kan jeg tænke.

HEDVIG.

Nej, det er ikke <sp>det</sp> heller. Men da jeg vågned
idag tidlig og husked på det, vi havde snakket om,
så syntes jeg, det var så underligt.

GREGERS.

Underligt?

HEDVIG.

Ja, jeg véd ikke -. Igår kveld, straks med
det samme, syntes jeg, der var noget så dejligt i
det; men da jeg havde sovet, og husked på det
igen, så syntes jeg ikke, det var noget videre.

GREGERS.

Å nej, De er vel ikke vokset op her uden at
noget er gåt til spilde i Dem.

HEDVIG.

Ja, det bryr jeg mig ikke om; når bare far vilde
komme op, så -

GREGERS.

Å, havde De så sandt fåt opladt øje for det,
som gir livet værd, - havde De det sande, glade,
modige offersind, så skulde De vel få se, hvorledes
han kom op til Dem. - Men jeg tror på Dem endnu,
jeg, Hedvig.

(han går ud gennem gangdøren.)

(HEDVIG driver  om på gulvet;   derpå vil hun  gå ud i køkkenet;   i   det
samme banker det indenfor på loftsdøren;  HEDVIG  går hen og åbner på
klem; GAMLE EKDAL kommer ud; hun skyver døren for igen.)

EKDAL.

Hm, det er klein moro at gå morgentur alene, du.

HEDVIG.

Havde du ikke lyst til at gå på jagt, bedstefar?

EKDAL.

Det er ikke jagtvejr idag. Sligt mørke da; en
kan knapt se frem for sig.

HEDVIG.

Får du aldrig lyst til at skyde på noget andet
end de kaninerne?

EKDAL.

Er ikke kaninerne gode nok, de, kanske?

HEDVIG.

Ja men vildanden da?

EKDAL.

Hå-hå; er du ræd, jeg skal skyde vildanden
for dig? Aldrig i verden, du. Aldrig det.

HEDVIG.

Nej, du kunde vel ikke; for det skal være svært
at skyde vildænder.

EKDAL.

Kunde ikke?   Skulde vel mene, jeg kunde.

HEDVIG.

Hvorledes  vilde  du da bære dig ad,   bedstefar;
-   jeg   mener   ikke   med   <sp>min</sp>   vildand   men   med
andre?

EKDAL.

Vilde se til at få skud på dem under brystet,
skønner du; for det er det sikkreste. Og så skal de
skydes <sp>mod</sp> fjæren, ser du - ikke <sp>med</sp> fjæren.

HEDVIG.

Dør de da, bedstefar?

EKDAL.

Ja gu' dør de - når en skyder rigtig. Nå;
må vel ind og pudse mig. Hm, - forstår nok
-   hm.

(går ind i sit værelse.)

HEDVIG
(venter lidt, skotter mod stuedøren,  går hen til reolen,  strækker sig på
tæerne, tar den dobbeltløbede pistol ned fra hylden og ser på den).

(GINA, med støvekost og tørreklud, kommer fra dagligstuen.)

HEDVIG
(lægger hurtig og ubemærket pistolen fra sig).


GINA.

Ikke stå og rod i fars sager, Hedvig.

HEDVIG
(går fra reolen).

Jeg vilde bare rydde lidt.

GINA.

Gå heller ud i køkkenet og se om kaffien
holder sig varm, jeg vil ta' brettet med, når jeg går
ned til ham.

(HEDVIG går ud; GINA begynder at feje og gøre rent i atelieret.)

(Om en stund åbnes gangdøren nølende, og HJALMAR EKDAL ser ind; han
har overfrakken på, men er uden hat, uvasket og med forpjusket, uredt
hår; øjnene er sløve og matte.)

GINA
(blir stående med kosten i hånden og ser på ham).

Å,  nej da, Ekdal, - kommer du alligevel?

HJALMAR
(træder ind og svarer med dump røst):

Jeg kommer - for at forsvinde i den samme
stund.

GINA.

Ja, ja; kan nok tænke mig det.   Men Jøss'  da,
- hvorledes er det,  du ser ud!

HJALMAR.

Ser ud?

GINA.

Og   så   den   pene   vinterfrakken   din!     Nå,   den
har da fåt sin bekomst.

HEDVIG
(i køkkendøren).

Mor,  skal jeg  ikke  -? (ser HJALMAR,  skriger højt  af
glæde og løber imod ham.)  Å far, far!

HJALMAR
(vender sig bort og slår ud med hånden).

Væk, væk, væk! (til GINA.) Få hende væk fra mig,
siger jeg!

GINA
(halvhøjt).

Gå ind i dagligstuen, Hedvig.

(HEDVIG går stille derind.)

HJALMAR
(travlt, trækker bordskuffen ud).

Jeg må ha' mine bøger med mig. Hvor er
mine bøger?

GINA.

Hvilke bøger?

HJALMAR.

Mine   videnskabelige   værker,   naturligvis, -  de
tekniske tidsskrifter,   som jeg bruger til opfindelsen.

GINA
(søger i reolen).

Er det disse her,  som ikke er nogen perm på?

HJALMAR.

Ja visst er det så.

GINA
(lægger en bunke hæfter på bordet).

Skal jeg ikke  få Hedvig til  at  skære  dem op
for dig?

HJALMAR.

Behøves ingen opskæring for mig.

(kort taushed.)

GINA.

Det   blir   altså   ved   det,   at   du   flytter   ifra   os,
Ekdal?

HJALMAR
(roder mellem bøgerne).

Ja,  det forstår sig da af sig selv, synes jeg.

GINA.

Ja-ja.

HJALMAR
(heftigt).

For jeg kan da ikke gå her og få mit hjerte
gennemboret hver time på dagen!

GINA.

Gud forlade dig, at du kan tro så stygt om mig.

HJALMAR.

Bevis -!

GINA.

Jeg synes, <sp>du</sp> skulde bevise.

HJALMAR.

Efter en forgangenhed, som din? Der gives
visse krav -; jeg kunde fristes til at kalde dem
ideale krav -

GINA.

Men gamlefar da? Hvad skal der bli' af <sp>ham</sp>,
stakker?

HJALMAR.

Jeg kender min pligt; den hjælpeløse flytter
med mig. Jeg vil ud i byen og gøre anstalter -.
Hm -. (nølende.) Er der ingen, som har fundet min
hat på trapperne?

GINA.

Nej.   Har du mistet hatten?

HJALMAR.

Jeg havde den naturligvis på, da jeg kom inat;
det er der ingen tvil om; men idag kunde jeg ikke
finde den.

GINA.

Jøss', hvor har du da været henne med de to
ranglefanterne?

HJALMAR.

Å, spørg mig ikke om uvæsentlige ting. Tror
du, jeg er i stemning til at huske på enkeltheder?

GINA.

Bare du ikke har forkølet dig, Ekdal.

(går ud i køkkenet.)

HJALMAR
(taler med sig selv, halvhøjt og forbittret, mens han tømmer bordskuffen).

Du er en skurk, Relling! - En kæltring er du!
- Ah, skændige forfører! - Kunde jeg så sandt få
nogen til at snigmyrde dig!

(han lægger nogle gamle breve til side,  finder det overrevne papir fra
gårsdagen, tar det og ser på stykkerne;   lægger det hurtigt fra sig idet
GINA kommer).

GINA
(sætter et dækket kaffebret på bordet).

Her er en tår varmt, om du kunde ha' lyst.
Og så er her smørrebrøder og lidt saltmad til.

HJALMAR
(skotter til brettet).

Saltmad? Aldrig under dette tag! Rigtignok
har jeg ikke nydt faste næringsmidler på snart fire
og tyve timer; men det får være det samme. -
Mine optegnelser! Mine påbegyndte livserindringer!
Hvor finder jeg min dagbog og mine vigtige papirer?
(åbner stuedøren, men viger tilbage.)  Der er hun også!

GINA.

Ja, Herregud,  et steds må da barnet være.

HJALMAR.

Gå ud.

(han gør plads, HEDVIG kommer forskræmt ind i atelieret.)

HJALMAR
(med hånden på dørvrideren, siger til GINA):

I de sidste øjeblikke, jeg tilbringer i mit fordums
hjem, ønsker jeg at forskånes for uvedkommende -

(går ind i stuen.)

HEDVIG
(med et sæt imod sin mor, spørger sagte og bævende):

Er det mig?

GINA.

Hold dig i køkkenet, Hedvig; eller nej, - gå
heller ind i kammerset til dig selv. (taler til HJALMAR,
idet hun går ind til ham.) Bi lidt, Ekdal; rod ikke så i
kommoden; <sp>jeg</sp> véd, hvor al tingen ligger.

HEDVIG
(står et øjeblik urørlig, i angst og rådvildhed, bider læberne sammen for
at kvæle gråden; så knytter hun krampagtigt hænderne og siger sagte):

Vildanden!

(Hun lister sig hen og tar pistolen fra hylden, åbner loftsdøren på klem,
smyger ind og trækker døren til efter sig.)

(HJALMAR og GINA begynder at disputere inde i dagligstuen.)

HJALMAR
(kommer med nogle skrivebøger og gamle løse papirer, som han lægger
på bordet).

Å, hvad kan den vadsækken forslå! Det blir
jo de tusende ting, jeg får at slæbe med mig.

GINA
(følger efter med vadsækken).

Men så la' alt det andre ligge så længe; og ta'
bare med dig en skjorte og et par underbukser.

HJALMAR.

Puh, - disse anstrængende forberedelser -!

(trækker yderfrakken af og kaster den på sofaen.)

GINA.

Og så står kaffien og blir kold også.

HJALMAR.

Hm.

(drikker uvilkårlig en slurk og derpå atter en.)

GINA
(tørrer stoleryggene af).

Værst blir det nu for dig at finde sligt et stort
loftsrum til kaninerne.

HJALMAR.

Hvad! Skal jeg slæbe alle de kaninerne med
mig også?

GINA.

Ja, gamlefar kan da ikke være uden kaniner,
véd jeg.

HJALMAR.

Det får han sandelig vænne sig til. Der er
højere livsgoder end kaniner, som <sp>jeg</sp> må gi'
afkald på.

GINA
(støver af i reolen).

Skal jeg lægge fløjten i vadsækken til dig?

HJALMAR.

Nej.   Ingen fløjte for mig.   Men gi' mig pistolen!

GINA.

Vil du ha' den pigstolen med dig?

HJALMAR.

Ja.   Min ladte pistol.

GINA
(søger efter den).

Den er væk.   Han må ha' ta't den med sig ind.

HJALMAR.

Er han på loftet?

GINA.

Ja visst er han på loftet?

HJALMAR.

Hm, - den ensomme gubbe.

(han tar et stykke smørrebrød, spiser det og drikker kaffekoppen ud.)

GINA.

Havde vi nu ikke lejet bort værelset, kunde du
ha' flyttet der ind.

HJALMAR.

Jeg skulde bli' boende under samme tag, som -!
Aldrig, - aldrig!

GINA.

Men kunde du da ikke for en dags tid eller to
slå dig ned i dagligstuen? Der havde du alt dit
for dig selv.

HJALMAR.

Aldrig indenfor disse mure!

GINA.

Nå, men nede hos Relling og Molvik da?

HJALMAR.

Nævn ikke de menneskers navn! Jeg er færdig
at miste appetiten bare jeg tænker på dem. - Å nej,
jeg får nok ud i stormen og snékavet, - gå fra hus
til hus og søge efter ly for far og mig.

GINA.

Men du har jo ingen hat, Ekdal! Du har jo
mistet hatten.

HJALMAR.

Å, de to afskum, så rige på alle laster! En
hat må skaffes tilveje. (tar et andet stykke smørrebrød.) Der
må gøres anstalter.  For jeg har da ikke i sinde at
sætte livet til heller.

(søger efter noget på brettet.)

GINA.

Hvad er det du ser efter?

HJALMAR.

Smør.

GINA.

Smør skal straks komme.

(går ud i køkkenet.)

HJALMAR
(råber efter hende).

Å, det behøves ikke; jeg kan så godt spise det
tørre brød.

GINA
(bringer en smørskål).

Se her;  det skal være nykærnet.

(Hun skænker en ny kop kaffe for ham; han sætter sig i sofaen, lægger
mere smør på smørrebrødet, spiser og drikker en stund i taushed.)

HJALMAR.

Vilde jeg, uden at bli' overhængt af nogen -
af nogen som helst, - kunde bo der inde i stuen
en dags tid eller to?

GINA.

Ja,  det  kunde  du så godt, hvis du bare vilde.

HJALMAR.

For jeg indser ikke muligheden af at få alle
fars sager ud i en slig fart.

GINA.

Og så er det jo det til, at først måtte du vel
sige ham, at du ikke længere vilde leve isammens
med os andre.

HJALMAR
(skyder kaffekoppen fra sig).

Det også, ja; at skulle rippe op igen alle disse
forviklede forhold -. Jeg må område mig; jeg må
ha' pusterum; jeg kan ikke bære alle byrderne på
en eneste dag.

GINA.

Nej, og  det til i sligt styggevejr, som  der  er
udenfor.

HJALMAR
(flytter på grossererens brev).

Jeg ser, det papiret ligger her og slænge  endnu.


GINA.

Ja, <sp>jeg</sp> har ikke rørt det.

HJALMAR.

Mig kommer jo den papirlap ikke ved -

GINA.

Nå, <sp>jeg</sp> tænker såmæn ikke på at gøre mig
den nyttig.

HJALMAR.

- men det er ikke værdt, at den går i
skuddermudder alligevel; i al den forstyrrelsen, når jeg
flytter, kunde det så let -

GINA.

Jeg skal nok ta' vare på det, Ekdal.

HJALMAR.

Gavebrevet hører jo først og fremst far til; og
det får bli' hans sag, om han vil gøre brug af det.

GINA
(sukker).

Ja, stakkers gamle far -

HJALMAR.

For en sikkerheds skyld -. Hvor finder jeg
noget klister?

GINA
(går til reolen).

Her står klisterpotten.

HJALMAR.

Og så en pensel.

GINA.

Her er penselen også.

(bringer ham sagerne)

HJALMAR
(tar en saks).

Bare en papirstrimmel på bagsiden -. (klipper
og klistrer.) Det være langt fra mig at ville forgribe
mig på fremmed ejendom, - og aller mindst på en
uformuende oldings. Nå, ikke på - den andens
heller. - Se så. Lad det ligge der så længe. Og
når det er ble't tørt, så ta' det væk. Jeg vil ikke
se det aktstykke for mine øjne mere. Aldrig!

(GREGERS WERLE kommer ind fra gangen.)

GREGERS
(lidt forundret).

Hvad, - sidder du her, Hjalmar?

HJALMAR
(rejser sig hurtigt).

Jeg var sunken ned af mathed.

GREGERS.

Da har dog spist frokost,  ser jeg.

HJALMAR.

Også legemet gør stundom sine krav gældende.

GREGERS.

Hvad har du så bestemt dig til?

HJALMAR.

For en mand, som jeg, er der kun én vej at
gå. Jeg er i færd med at sanke sammen mine
vigtigste sager. Men det tar tid, kan du vel tænke.

GINA
(lidt utålmodig).

Skal jeg så gøre stuen i stand til dig, eller
skal jeg pakke vadsækken?

HJALMAR
(efter et ærgerligt sideblik mod GREGERS).

Pak, - og gør i stand!

GINA
(tar vadsækken).

Ja-ja, så lægger jeg ned skjorten og det andre da.

(går ind i stuen og trækker døren til efter sig.)

GREGERS
(efter en kort taushed).

Aldrig havde jeg tænkt, at dette skulde bli'
enden på det. Er det virkelig en nødvendighed for
dig at gå fra hus og hjem?

HJALMAR
(driver urolig omkring).

Hvad vil du da, jeg skal gøre? - Jeg er ikke
skikket til at være ulykkelig, Gregers. Jeg må ha'
det godt og trygt og fredeligt omkring mig.

GREGERS.

Men kan du da ikke det? Forsøg det bare.
Nu synes jeg, her er fast grund at bygge på, -
og begynd så forfra. Og husk på, du har jo også
opfindelsen at leve for.

HJALMAR.

Å tal ikke om opfindelsen. Det har kanske
lange udsigter med den.

GREGERS.

Så?

HJALMAR.

Ja Herregud, hvad vil du egentlig, jeg skal
opfinde? De andre har jo opfundet det meste i
forvejen. Det blir vanskeligere dag for dag -

GREGERS.

Og du,  som har lagt så stort et arbejde i dette.

HJALMAR.

Det var denne udsvævende Relling, som fik mig
til det.

GREGERS.

Relling?

HJALMAR.

Ja, det var ham, som først gjorde mig
opmærksom på mit anlæg for en eller anden mærkelig
opfindelse i fotografien.

GREGERS.

Aha, - det var Relling!

HJALMAR.

Å, jeg har været så inderlig lykkelig over den
sag. Ikke så meget for opfindelsen i og for sig;
men fordi Hedvig trode på den, - trode på den
med barnesindets hele magt og styrke. - Ja, det
vil sige, - jeg dåre har gåt her og bildt mig ind,
at hun trode på den.

GREGERS.

Kan du virkelig tænke, at Hedvig skulde været
falsk imod dig!

HJALMAR.

Nu kan jeg tænke, hvad det så skal være. Det
er Hedvig, som står ivejen. Hun kommer til at
stænge solen ude fra hele mit liv.

GREGERS.

Hedvig! Er det Hedvig, du mener? Hvorledes
skulde <sp>hun</sp> kunne stænge for dig?

HJALMAR
(uden at svare).

Så usigelig som jeg har elsket det barn. Så
usigelig lykkelig, som jeg følte mig hver gang jeg
kom hjem i min fattige stue og hun fløj mig imøde
med sine søde, lidt mysende øjne. Å, jeg troskyldige
dåre! Jeg holdt så usigelig af hende; - og så digted
og drømte jeg mig ind i den indbildning, at hun
holdt så usigelig af mig igen.

GREGERS.

Siger du,  at <sp>det</sp> bare var en indbildning!

HJALMAR.

Hvor kan jeg vide det? Gina kan jeg jo ikke
få presset noget ud af. Og hun mangler jo desuden
så aldeles sans for den ideale side af forviklingerne.
Men for dig føler jeg trang til at åbne mig, Gregers.
Der er denne forfærdelige tvil -; kanske Hedvig
aldrig har holdt rigtig ærligt af mig.

GREGERS.

Det kunde du dog muligens få vidnesbyrd om.
(lytter.) Hvad er det? Jeg synes vildanden skriger.

HJALMAR.

Vildanden skræpper. Far er på loftet.

GREGERS.

Er han det! (glæde lyser op i ham.) Jeg siger, du
kunde nok få vidnesbyrd om, at den stakkers
miskendte Hedvig holder af dig!


HJALMAR.

Å, hvad vidnesbyrd kan hun gi' mig! Jeg tør
ikke tro på nogen forsikkring fra den kant.

GREGERS.

Hedvig kender visselig ikke til svig.

HJALMAR.

Å, Gregers, det er jo netop <sp>det</sp>, som ikke er
så sikkert. Hvem véd, hvad Gina og denne fru
Sørby mangen gang kan ha' siddet her og hvisket
og tisket om? Og Hedvig plejer ha' ørerne med
sig, hun. Kanske kom gavebrevet ikke så uventet
endda. Jeg syntes nok, at jeg mærked noget sligt.

GREGERS.

Hvad er det dog for en ånd, som er faret i dig!

HJALMAR.

Jeg har fåt øjnene op. Pas du på; - du skal
se, gavebrevet er bare en begyndelse. Fru Sørby
har altid havt så meget tilovers for Hedvig; og nu
har hun jo magt til at gøre for barnet, hvad det så
skal være. De kan ta' hende fra mig, hvad tid og
time de lyster.

GREGERS.

Aldrig i verden går Hedvig fra <sp>dig</sp>.

HJALMAR.

Vær du ikke så viss på det. Dersom <sp>de</sp> står
og vinker efter hende med fulde hænder -? Å, jeg,
som har elsket hende så usigelig! Jeg, som vilde
sat min højeste lykke i at ta' hende varsomt ved
hånden og lede hende, som man leder et mørkræd
barn gennem et stort øde rum! - Nu føler jeg det
så nagende sikkert, - den fattige fotograf oppe i
loftslejligheden har aldrig været noget helt og fuldt
for hende. Hun har bare så listelig sørget for at
stå på en god fod med ham så længe til tiden kom.

GREGERS.

Dette her tror du ikke selv, Hjalmar.

HJALMAR.

Det forfærdelige er jo netop, at jeg ikke véd,
hvad jeg skal tro, - at jeg aldrig kan få vide det.
Men kan du da virkelig tvile på, at det må være,
som jeg siger? Hå-hå, du stoler for stærkt på den
ideale fordring, min gode Gregers! Dersom de andre
kom, de, med de bugnende hænder, og råbte til
barnet: gå ifra ham; hos os har du livet ivente -

GREGERS
(hurtigt).

Ja, hvad da,  tror du?

HJALMAR.

Hvis jeg så spurte hende: Hedvig, er du villig
til at gi' slip på livet for mig? (ler spotsk.) Jo tak, -
du skulde nok få høre, hvad svar jeg fik!

(Et pistolskud høres inde på loftet.)

GREGERS
(højt, i glæde).

Hjalmar!

HJALMAR.

Se så; nu går han på jagt også.

GINA
(kommer ind).

Uf, Ekdal; jeg synes, gamlefar går og dundrer
inde på loftet alene.

HJALMAR.

Jeg vil se ind -

GREGERS
(levende, grebet).

Bi lidt!   Véd du, hvad det var?

HJALMAR.

Ja visst véd jeg det.

GREGERS.

Nej, du véd ikke,    Men <sp>jeg</sp> véd det.    Det var
vidnesbyrdet!

HJALMAR.

Hvilket vidnesbyrd?

GREGERS.

Det var  en barnlig offerhandling.    Hun har fåt
din far til at skyde vildanden.

HJALMAR.

Skyde vildanden!

GINA.

Nej, tænk -!

HJALMAR.

Hvad skulde <sp>det</sp> til?

GREGERS.

Hun  vilde  offre  til  dig,   det  bedste hun ejed i
verden;   for  så  måtte  du  da  komme til at holde af
hende igen,  mente hun.

HJALMAR
(blødt, bevæget).

Å, det barn!

GINA.

Ja, hvad <sp>hun</sp> kan finde på!

GREGERS.

Hun vilde bare ha' din kærlighed igen, Hjalmar;
hun syntes ikke hun kunde leve den foruden.

GINA
(kæmper med gråden).

Der kan du selv se, Ekdal.

HJALMAR.

Gina, hvor er hun henne?

GINA
(snøfter).

Stakkers,   hun   sidder  vel  ude  i  køkkenet,   kan
jeg tro.

HJALMAR
(går hen, river køkkendøren op og siger):

Hedvig, - kom!  Kom ind til mig! (ser sig om.)
Nej, her er hun ikke.

GINA.

Så er hun i det lille kammerset sit da.

HJALMAR
(udenfor).

Nej, her  er hun heller ikke. (kommer ind.) Hun
må være gåt ud.

GINA.

Ja, du vilde jo ikke vide af hende nogen steds
i huset.

HJALMAR.

Å, gid hun bare snart vilde komme hjem, - så
jeg rigtig kan faa  sagt hende -. Nu skal alt bli'
godt,  Gregers; for nu tror jeg nok, vi kan begynde
livet om igen.

GREGERS
(stille).

Jeg vidste   det;   gennem   barnet  vilde
oprettelsen ske.

(GAMLE EKDAL kommer i døren til sit værelse;  han er i fuld uniform og
har travlt med at spænde sabelen om sig.)

HJALMAR
(forbauset).

Far! Er du der!

GINA.

Var det i kammerset far skød?

EKDAL
(harmfuld, nærmer sig).

Så du går på jagt alene, du, Hjalmar?

HJALMAR
(spændt, forvirret).

Det var altså ikke dig, som skød på loftet?

EKDAL.

Skød jeg? Hm!

GREGERS
(råber til HJALMAR).

Hun har selv skudt vildanden, du!

HJALMAR.

Hvad   er   dette   her!   (skynder sig  til loftsdøren,  river den
tilside, ser ind og skriger højt.)  Hedvig!

GINA
(løber mod døren).

Jøss', hvad er det!

HJALMAR
(går ind).

Hun ligger på gulvet!

GREGERS.

Ligger Hedvig!

(ind til HJALMAR.)

GINA
(samtidigt).

Hedvig! (ind på loftet.) Nej, nej, nej!

EKDAL.

Hå-hå; går <sp>hun</sp> også på skytteri!

(HJALMAR, GINA og GREGERS slæber HEDVIG ind i atelieret; i den
nedhængende højre hånd holder hun pistolen fastklemt mellem fingrene.)

HJALMAR
(forstyrret).

Pistolen er gåt af. Hun har truffet sig selv.
Råb om hjælp! Hjælp!

GINA
(løber ud på gangen og råber ned):

Relling!   Relling!   Doktor Relling; fly' herop så
fort De kan!

(HJALMAR og GREGERS lægger HEDVIG ned på sofaen.)

EKDAL
(stille).

Skogen hævner.

HJALMAR
(på knæ ved hende).

Nu  kommer  hun   sig  snart.    Nu  kommer  hun
sig -; ja, ja, ja.

GINA
(som er kommen ind igen).

Hvor har hun truffet sig? Jeg kan ikke se
nogen tingen -

(RELLING  kommer hurtigt,   og straks  efter ham MOLVIK;  den sidste   er
uden vest og halstørklæde, med åben livkjole.)

RELLING.

Hvad er her på færde?

GINA.

De siger, Hedvig har skudt sig.

HJALMAR.

Kom her og hjælp!

RELLING.

Skudt sig!

(han rykker bordet til side og begynder at undersøge hende.)

HJALMAR
(ligger og ser angstfuldt op på ham).

Det kan da ikke være farligt? Hvad, Relling?
Hun bløder næsten ikke. Det kan da ikke være
farligt?

RELLING.

Hvorledes gik det til?

HJALMAR.

Å, hvad véd jeg -

GINA.

Hun vilde skyde vildanden.

RELLING.

Vildanden?

HJALMAR.

Pistolen må være gåt af.

RELLING.

Hm. Ja så.

EKDAL.

Skogen hævner. Men jeg er ikke ræd alligevel.

(går ind på loftet og lukker efter sig.)

HJALMAR.

Nå, Relling, - hvorfor siger du ingen ting?

RELLING.

Kuglen er gåt ind i brystet.

HJALMAR.

Ja, men hun kommer sig da!

RELLING.

Du ser vel, at Hedvig ikke lever.

GINA
(brister i gråd).

Å, barnet, barnet!

GREGERS
(hæst).

På havsens bund -.

HJALMAR
(springer op).

Jo, jo, hun <sp>må</sp> leve! Å, Gud velsigne dig,
Relling, - bare et øjeblik, - bare så længe til
jeg kan få sagt hende, hvor usigelig jeg holdt af hende
hele tiden!

RELLING.

Hjertet er truffet. Indre forblødning. Hun døde
på stedet.

HJALMAR.

Og jeg, som jog hende fra mig som et dyr!
Og så krøb hun forskræmt ind på loftet og døde i
kærlighed for mig. (hulkende.) Aldrig få gøre det godt
igen! Aldrig få sige hende -! (knytter hænderne og skriger
opad:) Å, du  der oppe -! - Hvis du <sp>er</sp> da! Hvi
gjorde du mig dette!

GINA.

Hys, hys, du må ikke anmasse dig så fælt.
Vi havde vel ikke ret til at beholde hende, kan
jeg tro.

MOLVIK.

Barnet er ikke dødt; det sover.

RELLING.

Sludder.

HJALMAR
(blir stille, går hen til sofaen og ser med korslagte arme på HEDVIG).

Der ligger hun så stiv og stille.

RELLING
(søger at løse pistolen).

Den sidder så fast, så fast.

GINA.

Nej, nej, Relling, bræk ikke fingrene hendes;
la' pigstolen sidde.

HJALMAR.

Hun skal få den med sig.

GINA.

Ja, la' hende det. Men barnet skal ikke ligge
og paradere her ude. Hun skal ind i kammerset til
sig selv, skal hun. Ta' i med, Ekdal.

(HJALMAR og GINA tar HEDVIG imellem sig.)

HJALMAR
(mens de bærer).

Å, Gina, Gina, holder du dette ud!

GINA.

Den ene får hjælpe den anden, For <sp>nu</sp> er vi
da halvt om hende, véd jeg.

MOLVIK
(strækker armene ud og mumler):

Lovet være Herren; til jord skal du blive; til
jord skal du blive --

RELLING
(hvisker).

Hold kæft, menneske; du er jo fuld.

(HJALMAR og GINA bærer liget ud gennem køkkendøren. RELLING lukker
efter dem.  MOLVIK sniger sig ud på gangen.)

RELLING
(går hen til GREGERS og siger):

Aldrig skal nogen binde mig på næsen, at dette
her var et vådeskud.

GREGERS
(som har ståt skrækslagen, i krampagtige rykninger).

Ingen kan sige, hvorledes det forfærdelige gik til.

RELLING.

Forladningen har svi'd kjolelivet. Hun må ha'
trykket pistolen lige imod brystet og fyret af.

GREGERS.

Hedvig er ikke død forgæves. Så De, hvorledes
sorgen frigjorde det storladne i ham?

RELLING.

Storladne blir de fleste, når de står i sorg ved
et lig. Men hvor længe tror De den herligheden
varer hos <sp>ham</sp>?

GREGERS.

Skulde ikke den vare og vokse for livet!

RELLING.

Inden tre fjerdingår er lille Hedvig ikke andet
for ham end et vakkert deklamationstema.

GREGERS.

Og det tør De sige om Hjalmar Ekdal!

RELLING.

Vi skal snakkes ved, når det første græsset er
visnet på hendes grav. Da kan De få høre ham
gulpe op om det "faderhjertet for tidligt frarevne
barn"; da skal De få se ham sylte sig ind i rørelse
og i selvbeundring og i selvmedlidenhed. Pas De på!

GREGERS.

Hvis De har ret, og <sp>jeg</sp> har uret, så er ikke
livet værd at leve.

RELLING.

Å, livet kunde være ganske bra' alligevel, når
vi bare måtte få være i fred for disse velsignede
rykkere, som render os fattigfolk på dørene med den
ideale fordring.

GREGERS
(ser frem for sig).

I så fald  er jeg glad, at min bestemmelse er,
hvad den er.

RELLING.

Med forlov, - hvad er da Deres bestemmelse?

GREGERS
(i færd med at gå).

At være den trettende mand tilbords.

RELLING.

Å, fan' tro det.


