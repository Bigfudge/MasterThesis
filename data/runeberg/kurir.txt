<h1><big>TSARENS KURIR</big>
FRÅN MOSKVA TILL IRKUTSK</h1>
AF
<b>JULES VERNE</b>

ÖFVERSÄTTNING

NY, ILLUSTRERAD UPPLAGA,
UTGIFVEN UNDER LEDNING AF
<b>G. NORDENSKIÖLD</b>
<img></img>
STOCKHOLM
F. & G. BEIJERS BOKFÖRLAGSAKTIEBOLAG
Upsala 1893
Almqvist & Wiksells Boktryckeri-Aktiebolag
<h2>INNEHÅLL.</h2>

1 kap.: En fest i Nya palatset. — 2 kap.: Ryssar och tartarer. —
3 kap.: Mikael Strogoff. — 4 kap.: Från Moskva till Nischni-Novgorod.
— 5 kap : En kungörelse i två punkter. — 6 kap.: Broder och syster. —
7 kap.: Utför Volga. — 8 kap.: Uppför Kama. — 9 kap.: I tarantass
dag och natt. — 10 kap.: Ett oväder i Uralbergen. — 11 kap.: Nödstälda
resande. — 12 kap.: En utmaning. — 13 kap.: Pligten framför allt. —
14 kap.: Moder och son. — 15 kap.: Baraba-träsken. — 16 kap.: En
sista ansträngning. — 17 kap.: Bibelverser och visor. — 18 kap.: Ett
tartariskt läger. — 19 kap.: Alcide Jolivet på sin kant. — 20 kap.: Slag
för slag. — 21 kap.: Den högtidliga inryckningen. — 22 kap.: "Se med
öppna ögon, se!" — 23 kap.: En vän på landsvägen. — 24 kap.:
Öfvergången af Jenisej. — 25 kap.: En hare springer öfver vägen. — 26 kap.:
På steppen. — 27 kap.: Baikal och Angara. — 28 kap.: Mellan två
stränder. — 29 kap.: Irkutsk. — 30 kap.: En tsarens kurir. — 31 kap.:
Natten mellan den 5 och 6 Oktober. — 32 kap.: Slutet.

<chapter name="1. En fest i Nya palatset">

<table o>
<td c><big>FÖRSTA KAPITLET.</big>
<td c><h2>En fest i Nya palatset.</h2>
</table>

— Sire, en ny depesch.

— Hvarifrån kommer den?

— Från Tomsk.

— Är telegraftråden afsliten på andra sidan denna
stad?

— Ja, sedan i går.

— Skicka en gång i timmen ett telegram till Tomsk,
general, och laga, att jag jemt får underrättelser.

— Ja, sire, — svarade general Kissoff.

Dessa ord vexlades kl. 2 på morgonen, i det
ögonblick, då den fest, som gafs i Nya palatset, nått sin
glanspunkt.

Under denna afton hade musiken vid regimentena
Preobrajenski och Paulovski icke upphört att spela sina
polkor, sina mazurkor, sina shottishs och sina valser,
valda bland de bästa styckena i deras repertoar. Paren
af dansande herrar och damer ökades i oändlighet i
palatsets lysande salonger, uppfördt på några stegs afstånd
från "det gamla stenhuset", hvarest fordom utspelats
så många hemska dramer, och hvars ekon denna natt
vaknade för att återkasta kadriljmotiven.

Öfverhofmarskalken fick dessutom kraftigt understöd
i sina grannlaga funktioner. Storfurstarna och deras
adjutanter, de tjenstgörande kammarherrarna, palatsets
embetsmän hade sjelfva åtagit sig att anordna danserna.
De med diamanter betäckta storfurstinnorna, de sin
galadrägt iklädda hofdamerna föregingo med godt exempel
de höga militära och civila funktionärernas damer från
den gamla "staden af hvita stenar". När derför
polonäsen speltes upp, när gästerna af hvarje rang deltogo
i denna afmätta promenad, hvilken vid festligheter af
detta slag har hela betydenheten af en nationaldans,
erbjöd blandningen af de långa klädningarna med sina
spetsvolanger och de med ordensdekorationer öfversållade
uniformerna en obeskriflig anblick vid skenet från hundra
kronor, hvilket tiofaldigades genom reflexer från speglarna.

Det var förbländande.

Dessutom utgjorde den stora salongen, den
vackraste som finnes i Nya palatset, en ram värdig denna
lysande cortège af höga dignitärer och damer i praktfulla
toaletter. Det rikt utsirade hvalfvet med sina redan af
ålder blekta förgyllningar var liksom beströdt med
stjernor, liknande lysande punkter. Gardinerna och
portiererna af brokad, hvilka föllo i präktiga draperier,
skimrade i varma purpurtoner, hvilka starkt brötos i vecken
af det tunga tyget.

Genom glasrutorna i de stora, i halfcirkel rundade
fönsteröppningarna syntes ljuset, hvaraf gemaken
genomströmmades, såsom skenet från en eldsvåda och stack
lifligt af mot natten, hvilken under några timmar
insvepte detta gnistrande palats. Också ådrog sig denna
kontrast de gästers uppmärksamhet, som dansen icke tog
i anspråk. Då de stannade i fönstersmygarna, kunde de
urskilja några klocktorn, oredigt framträdande i skuggan,
och som här och der aftecknade sina ofantliga silhuetter.
Under de skulpterade balkongerna sågo de tyst vandra
fram och tillbaka talrika vakter med geväret hvilande
på axeln, och hvilkas spetsiga kaskar i det utströmmande
ljusskenet pryddes med en ägrett af lågor. De hörde
äfven patrullernas steg, som på stenläggningen
markerade takten kanske noggrannare än de dansandes fötter
på salongsgolfvet. Tid efter annan upprepades
skildtvakternas rop från post till post, och ibland inslungade
en trumpetsignal, blandande sig med orkesterns ackorder,
sina gälla toner i den allmänna harmonien.

Ännu längre ned, framför fasaden, aftecknade sig
mörka massor i de stora ljusknippen, som strömmade ut
genom fönstren i Nya palatset. Det var båtar, som foro
utför en flod, hvars vatten, belyst af det fladdrande skenet
från några lanternor, badade terrassernas lägsta stenlager.

Hufvudpersonen på balen, den som gaf denna fest,
och åt hvilken general Kissoff gifvit en titel förbehållen
suveränerna, var helt enkelt klädd i jägargardets
officersuniform. Det var icke affektation från hans sida, utan
vanan hos en man föga känslig för en lysande drägt.
Hans klädsel stack alltså skarpt af mot de lysande toaletter,
som svärmade omkring honom, och sådan uppträdde han
för det mesta bland sin eskort af georgier, kosacker,
lesgier, bländande sqvadroner, klädda i Kaukasus’ lysande
uniformer.

Denne man, högväxt, med nedlåtande uppsyn, lugn
fysionomi och klar panna, gick från den ena gruppen till
den andra, men han talade föga och tycktes egna blott
en förströdd uppmärksamhet antingen åt de unga
gästernas muntra infall eller de mera allvarsamma orden från
de höga funktionärer eller medlemmar af diplomatiska
kåren, som hos honom representerade Europas förnämsta
stater. Två eller tre af dessa skarpsynta politiska män
— fysionomister till yrket — hade visserligen trott sig
i sin värds ansigte upptäcka några symptom till oro,
hvars orsak undgick dem, men icke en enda skulle hafva
tillåtit sig att ställa en fråga till honom i detta afseende.
Emellertid ville icke officern vid jägargardet, derom var
intet tvifvel, att hans hemliga bekymmer på något sätt
skulle störa denna fest, och då han var en af dessa
sällsynta suveräner, hvilka nästan en hel verld är van att
lyda, till och med i tanken, slappades icke nöjet af
dansen ett ögonblick.

Emellertid afvaktade general Kissoff, att officern,
hvilken han nyss meddelat den från Tomsk expedierade
depeschen, skulle gifva honom order att draga sig tillbaka,
men denne förblef fortfarande tyst. Han hade fattat
telegrammet, han hade läst det, och hans panna
förmörkades ännu mera. Hans hand fördes till och med
ofrivilligt till värjfästet och flyttades upp till ögonen, hvilka
den dolde för ett ögonblick. Man skulle hafva sagt, att
glansen från ljusen plågade honom, och att han åter sökte
mörkret för att bättre kunna se in i sig sjelf.

— Alltså, — återtog han, efter att hafva fört
general Kissoff med sig in i en fönstersmyg, — äro vi
sedan i går utan förbindelse med storfursten?

— Utan förbindelse, sire, och det är fara värdt, att
depescherna snart inte längre kunna passera den sibiriska
gränsen.

— Men trupperna från provinserna Amur och
Irkutsk liksom de från Transbajkalien ha blifvit beordrade
att ofördröjligen marschera på Irkutsk?

— Denna order har gifvits i det sista telegram, som
vi kunnat skicka bortom Bajkalsjön.

— Hvad beträffar guvernementen Jenisejsk, Omsk,
Semipalatinsk och Tobolsk, stå vi ju fortfarande i direkt
förbindelse med dem allt från invasionens början?

— Ja, sire, våra depescher komma fram dit, och i
närvarande stund veta vi, att tartarerna ej öfverskridit
Irtisch och Obi.

— Har man inte hört något om förrädaren Ivan
Ogareff?

— Nej, — svarade general Kissoff. —
Polismästaren kan inte säga, om han passerat gränsen eller ej.

— Laga, att hans signalement genast skickas till
Nischni-Novgorod, Perm, Jekaterinenburg, Kassimov,
Tiumen, Ischim, Omsk, Elamsk, Kolivan, Tomsk, till alla
de stationer, som ännu stå i förbindelse genom
telegraftråden!

— Ers m:ts befallningar skola verkställas
ögonblickligen, — svarade general Kissoff.

— Inte ett ord om allt detta!

Sedan generalen derpå gjort en vördnadsfullt jakande
rörelse, blandade han sig efter en bugning i hopen och
lemnade snart salongerna, utan att hans bortgång blifvit
bemärkt.

Hvad beträffar officern, qvarstod han drömmande
några ögonblick, och då han åter gick att blanda sig med
de olika grupper af militärer och politici, som samlats på
flere ställen i rummen, hade hans ansigte återtagit det
lugn, som för ett ögonblick öfvergifvit honom.

Emellertid var den allvarsamma händelse, som
framkallat dessa hastigt vexlade ord, icke så obekant, som
jägargardesofficern och general Kissoff kunde tro. Man
talade icke derom officielt, det är sant, icke ens officiöst,
ty tungorna hade icke full frihet, men några högt stående
personer hade erhållit mer eller mindre exakta
underrättelser om de tilldragelser, som försiggingo på andra
sidan gränsen. Hvad man emellertid kände till kanske
blott något så när, hvad man icke talade om, ej ens
medlemmarne af diplomatiska kåren, derom samspråkade med
låg röst två gäster, som ingen uniform, ingen
ordensdekoration utmärkte vid denna mottagning i Nya
palatset, och de tycktes hafva erhållit temligen noggranna
underrättelser.

Huru, på hvilken väg, tack vare hvilken
mellanhand dessa två vanliga dödlige erfarit, hvad så många
andra, de mest framstående personer knappt anade, det
skulle man icke kunnat säga. Fans hos dem
förutvetandets eller förutseendets gåfva? Egde de ett
supplementär-sinne, som tillät dem att se bortom denna begränsade
horisont, hvartill hvarje menniskoblick är inskränkt? Hade
de ett särskildt väderkorn för att uppspåra de hemligaste
underrättelserna? Hade då, tack vare denna vana, som
hos dem blifvit en andra natur, att lefva af nytt och för
nytt, deras natur förvandlats? Man skulle hafva varit
frestad att antaga detta.

Af dessa två män var den ene engelsman, den
andre fransman, båda två långa och magra, den senare mörk
som sydländingarna i Provence, den förre rödlett som en
gentleman från Lancashire. Anglo-normanden, cirklad,
kall, flegmatisk, ekonom i rörelser och ord, tycktes tala
eller gestikulera blott under påverkan af en fjeder, som
arbetade på bestämda mellantider. Gallo-romanen
deremot, liflig och sprittande, uttryckte sig på samma gång
med läpparna, ögonen, händerna, och hade tjugu sätt att
återgifva sin tanke, medan hans interlokutör tycktes hafva
blott ett enda, oföränderligen stereotyperadt i hans hjerna.

Dessa fysiska olikheter skulle lätt hafva frapperat
den minst skarpsynte observator, men en fysionomist,
som något närmare betraktade dessa två främlingar, skulle
tydligt hafva angifvit den fysiologiska kontrast, som
karakteriserade dem, genom att säga, att om fransmannen
var idel öga, så var engelsmannen idel öra.

Den enes optiska apparat hade också blifvit
synnerligen fullkomnad genom bruket. Känsligheten hos hans
näthinna borde vara lika ögonblicklig som den är hos dessa
taskspelare, hvilka igenkänna ett kort blott vid en hastig
volt, obemärkt af hvarje annan. Denne fransman egde
alltså i högsta grad, hvad man kallat "ögats minne".

Engelsmannen deremot syntes vara specielt
organiserad för att lyssna och uppfatta. Då hans
hörselapparat träffats af ljudet af en röst, kunde han icke mer
glömma den, och han skulle igenkänt den bland tusen
efter tio år, efter tjugu år. Hans öron egde visserligen
icke förmågan att röra sig såsom de djurs, hvilka äro
utrustade med stora hörselorgan; men alldenstund de lärde
hafva konstaterat, att menniskans öron äro "blott nästan"
orörliga, skulle man hafva haft rättighet påstå, att sagde
engelsmans, då de spetsades, vredos, drogo sig på sned,
sökte förnimma ljuden på ett sätt, som var något litet
synbart för naturforskaren.

Det torde böra anmärkas, att denna fulländning af
synen och hörseln hos dessa två män kom dem
förträffligt till pass i deras yrke, ty engelsmannen var
korrespondent åt <i>Daily Telegraph</i> och fransmannen
korrespondent åt —. Åt hvilken tidning eller åt hvilka
tidningar, det sade han icke, och då man frågade honom derom,
svarade han skämtsamt, att han korresponderade med
"kusin Madeleine". I sjelfva verket var denne
fransman, trots sitt bekymmerslösa utseende, mycket
skarpsinnig och förslagen. Allt under det han pratade hit och
dit, kanske för att bättre dölja sin afsigt att inhemta
nyheter, gjorde han sig aldrig skyldig till någon
obetänksamhet. Hans talträngdhet gagnade honom till och
med lika mycket, som om han tegat, och kanske var han
mera ordkarg, mera diskret än sin medbroder från <i>Daily
Telegraph</i>.

Att de bevistade den fest, som gafs i Nya palatset
natten mellan den 15 och 16 Juli, hade sin orsak deri,
att de voro publicister, som skulle förskaffa sina läsare
den största uppbyggelse.

Det behöfver icke sägas, att dessa två män
lidelsefullt hängåfvo sig åt sin uppgift i denna verlden, att de
älskade att såsom stöfvare uppspåra de mest oväntade
nyheter, att intet skrämde eller afhöll dem från att lyckas,
att de egde en mans af facket orubbliga kallblodighet
och sanna oförskräckthet. Sannskyldiga jockeyer i denna
steeple-chase, i denna jagt efter nyheter, klefvo de öfver
häckarna, vadade de öfver floderna med den oförlikneliga
ifvern hos dessa fullblodskapplöpare, som vilja taga första
priset eller dö!

Dessutom voro deras tidningar icke njugga på
penningar — det enda och till denna dag såsom säkrast,
snabbast, fullkomligast kända medlet att förskaffa sig
nyheter. Det bör äfven tilläggas, och detta till deras
heder, att hvarken den ene eller andre såg eller
lyssnade öfver det enskilda lifvets murar och att de
opererade, blott då det gälde politiska eller sociala
intressen. Men ett ord, de egnade sig åt, hvad man sedan
några år kallar "<i>le grand reportage politique et militaire</i>".

Då vi följa dem på nära håll, skola vi dock få se,
att de för det mesta hade ett egendomligt sätt att
skärskåda fakta och framför allt deras följder, ty de hade
hvar och en sitt eget sätt att se och uppskatta. Men
då de gingo till verket på fullt allvar och icke skonade
sig vid något tillfälle, skulle det hafva varit illa gjordt
att tadla dem derför.

Den franske korrespondenten hette Alcide Jolivet.
Den engelske korrespondentens namn var Harry Blount.
De hade råkats för första gången vid denna i Nya
palatset gifna fest, hvarför de voro ålagda att redogöra
i sina tidningar. Olikheten i deras karakter i förening
med en viss yrkesafund borde göra dem icke synnerligen
sympatiskt stämda mot hvarandra. Emellertid undveko
de icke, utan sökte snarare att utforska hvarandra
angående nyheterna för dagen. De voro, så att säga, två
jägare, som jagade på samma område, på samma fridlysta
jagtmark. Hvad den ene förfelade, kunde med fördel
skjutas af den andre, och till och med deras eget intresse
ville, att de voro i tillfälle att se och höra hvarandra.

Denna afton voro de alltså båda ute på jagt. Det
låg verkligen något i luften.

— Vore det också blott en skock flyttande änder,
— sade Alcide Jolivet för sig sjelf, — är det värdt sitt
bösskott.

De två korrespondenterna kommo alltså att språka
med hvarandra under balen några ögonblick efter
general Kissoffs bortgång, och derunder sökte de utforska
hvarandra.

— Denna lilla fest är i sanning charmant, min
herre! — sade med älskvärd uppsyn Alcide Jolivet,
hvilken trodde sig böra öppna samtalet med denna eminent
franska fras.

— Jag har redan telegraferat: splendid, — svarade
Harry Blount kallt, användande detta ord, specielt
egnadt för att uttrycka en viss beundran hos en
medborgare i de förenade konungarikena.

— Emellertid har jag, — tillade Alcide Jolivet,
— trott mig på samma gång böra erinra min kusin...

— Er kusin? — upprepade Harry Blount i en
öfverraskad ton, afbrytande sin kollega.

— Ja, — svarade Alcide Jolivet, — min kusin
Madeleine. Det är med henne jag korresponderar. Hon
tycker om att få snabba och säkra underrättelser, min
kusin! Jag har alltså trott mig böra fästa hennes
uppmärksamhet på, att under denna fest ett slags moln
synts förmörka suveränens panna.

— Mig deremot har han förefallit strålande, —
svarade Harry Blount, som kanske ville dölja sin tanke
i denna sak.

— Och då har ni naturligtvis låtit honom "stråla"
i <i>Daily Telegraphs</i> spalter?

— Alldeles!

— Ni erinrar er, herr Blount; — sade Alcide
Jolivet, — hvad som hände i Zakret 1812?

— Jag erinrar mig det, som om jag hade varit der,
min herre, — svarade den engelske korrespondenten.

— Då vet ni, — återtog Alcide Jolivet, — att
midt under en fest, som gafs till kejsar Alexanders ära,
underrättade man honom, att Napoleon passerat Niemen
med de franska förtrupperna. Emellertid lemnade kejsaren
inte festen, och trots den ytterliga vigten af en nyhet,
som kunde kosta honom kronan, lät han inte framskymta
mer oro...

— Än vår värd visade, då general Kissoff
underrättade honom, att telegrafledningarna mellan gränsen
och guvernementet Irkutsk blifvit afbrutna.

— Ah, ni känner denna omständighet?

— Jag känner den.

— Hvad mig beträffar, skulle jag svårligen kunna
vara okunnig derom, då mitt sista telegram gått ända
till Udinsk, — anmärkte Alcide Jolivet med en viss
tillfredsställelse.

— Och mitt blott ända till Krasnojarsk, — svarade
Harry Blount i en icke mindre tillfredsstäld ton.

— Då vet ni också, att order blifvit skickade till
trupperna i Nikolajevsk?

— Ja, min herre, på samma gång som man
telegraferade, att kosackerna i guvernementet Tobolsk skulle
sammandragas.

— Fullkomligt rigtigt, herr Blount, dessa åtgärder
äro mig likaledes bekanta, och var öfvertygad om, att
min älskvärda kusin redan i morgon skall veta något
derom!

— Alldeles som också <i>Daily Telegraphs</i> läsare, herr
Jolivet.

— Då man ser allt, som tilldrar sig!...

— Och då man hör allt, som säges!...

— Intressant att följa med denna kampanj, herr
Blount.

— Jag skall följa den, herr Jolivet.

— Då är det möjligt, att vi återse hvarandra på.
en kanske mindre säker terräng än denna salongs golf!

— Mindre säker, ja; men...

— Också mindre hal! — svarade Alcide Jolivet,
hvilken fattade tag i sin kollega i samma ögonblick, som
denne höll på att förlora jemvigten, då han halkade.

Och derpå skildes de två korrespondenterna, på det
hela temligen belåtna med vissheten, att den ene icke
kommit före den andre. De voro också jemnspelta.

I detta ögonblick öppnades dörrarna till de till
den stora salongen gränsande salarna. Der sågos flere
stora bord underbart serverade och dignande under
dyrbara porsliner och guldserviser. På det midtersta,
förbehållet furstarna, furstinnorna, medlemmarna af
diplomatiska kåren, gnistrade en borduppsats af oskattbart värde
från de londonska verkstäderna, och omkring detta
guldsmedsyrkets mästerverk blänkte i skenet från kronorna
de tusen pjeserna af den beundransvärdaste servis, som
någonsin utgått från Sèvres-fabrikerna.

Nya palatsets gäster började nu begifva sig in i
matsalarna.

I detta ögonblick närmade sig general Kissoff, som
nyss åter inkommit, hastigt officeren vid jägargardet.

— Nå väl? — frågade denne honom lifligt, liksom
han gjort första gången.

— Telegrammen passera inte längre Tomsk, sire.

— En kurir på ögonblicket!

Officeren lemnade den stora salongen och gick in i
ett dermed sammanhängande stort rum, mycket enkelt
möbleradt i gammal ek och beläget i ett hörn af Nya
palatset. Några taflor, bland andra några dukar
signerade Horace Vernet, hängde på väggarna.

Officeren öppnade lifligt fönstret, som om syre
fattats hans lungor, och han gick ut på en stor balkong
för att der inandas den vackra Julinattens rena luft.

För hans blickar skymtade i månskenet de runda
konturerna af en befäst enceinte, i hvilken reste sig två
katedraler, tre palats och en arsenal. Omkring denna
enceinte aftecknade sig tydligt tre städer: Kitai Gorod, Beloi
Gorod och Zemlianoi-Gorod, de ofantliga europeiska,
tartariska eller kinesiska qvarteren, hvilka beherskades af
tornen, klockstaplarna, minareterna, kupolerna på de tre
hundra kyrkorna med sina gröna domer och silfverkors.
En liten flod med slingrande lopp återkastade här och der
månstrålarna. Hela denna ensemble bildade en
besynnerlig mosaik af hus i olika färger, hvilken innefattades i
en stor ram på två mil.

<img>Denna lilla fest är i sanning charmant, min herre! (sid. 12).</img>

<img>Han gick ut på en stor balkong (sid. 15).</img>

Denna flod var Moskva, denna stad var Moskva,
denna befästa enceinte var Kremlin och officeren vid
jägargardet, som med korslagda armar och tankfull
panna förströdd lyssnade till bullret, som från Nya
palatset spreds öfver den gamla moskovitstaden, var tsaren.

*
</chapter>

<chapter name="2. Ryssar och tartarer">
<table o>
<td c><big>ANDRA KAPITLET.</big>
<h2>Ryssar och tartarer.</h2>
</table>

Orsaken till att tsaren så oförmodadt lemnat Nya
palatsets salonger i det ögonblick, då den fest, han gaf
för de civila och militära myndigheterna samt Moskvas
förnämsta notabiliteter, pågick i all sin glans, var, att
allvarsamma händelser då försiggingo på andra sidan
uralska gränsen. Man kunde icke längre hysa något
tvifvel om, att en fruktansvärd invasion hotade att rycka
de sibiriska provinserna undan den ryska autonomien.

Asiatiska Ryssland eller Sibirien sträcker sig från
Uralbergen, hvilka skilja Ryssland från Europa, ända
till Stilla hafvets kust. I söder uppdraga Turkestan
och det kinesiska riket för detsamma en tämligen
obestämbar gräns; i norr stöter det till Ishafvet från
Kariska hafvet ända till Behringssund. Det är indeladt i
guvernement eller provinser, nämligen Tobolsk, Jenisejsk,
Irkutsk, Omsk, Jakutsk; det innefattar två distrikt:
Ochotsk och Kamtschatka, hvartill komma två land, nu
underkastade det ryska väldet, kirghisernas land och
tschuktschernas land.

Denna ofantliga steppvidd, som omfattar mer än
110 grader från vester till öster, är på en gång en
deportationsort för brottslingarna och en förvisningsort
för dem, som en ukas hemsökt med landsflykt.

Två generalguvernörer representera tsarens högsta
myndighet i detta vidsträckta land. Den ene residerar
i Irkutsk, vestra sibiriens hufvudstad. Floden Tschuna,
en biflod till Jenisej, skiljer de två Sibirierna.

Ingen jernväg fårar ännu dessa ofantliga slätter, af
hvilka några i sanning äro ytterst fruktbara. Ingen
jernväg underlättar bearbetandet af de värdefulla
grufvor, som på stora sträckor göra den sibiriska jorden
rikare under än ofvan dess yta. Man färdas der om
sommaren i <i>tarantass</i> eller <i>telega</i>, om vintern i släde.

En enda kommunikation, men denna elektrisk,
förenar Sibiriens östra och vestra gräns medelst en tråd,
som har en längd af öfver 8,000 verst<footnote>En rysk verst ungefär lika med en kilometer.</footnote>. Utgående från
Ural, passerar den Jekaterinenburg, Kassimov, Tiumen,
Ischim, Omsk, Elamsk, Kolyvan, Tomsk, Krasnojarsk,
Nischni-Undinsk, Irkutsk, Verkne-Nertschinsk, Strelink,
Albasin, Blagovtensk, Radde, Orlomskaya,
Alexandrovskoj, Nikolajevsk, och hvarje ord, som kastas till dess
yttersta ända, kostar 6 rubel 19 kopek. Från Irkutsk
går en gren till Kiatka på mongoliska gränsen, och
derifrån befordrar posten på fjorton dagar depescherna till
Peking efter 30 kopek för ord.

Det var denna ledning mellan Jekaterinenburg och
Nikolajevsk, som blifvit afbruten först på denna sidan
Tomsk och, några timmar senare, mellan Tomsk och
Kolyvan.

Det var derför tsaren, efter den underrättelse, som
andra gången gifvits honom af general Kissoff, svarat
blott med dessa få ord:

— En kurir på ögonblicket!

Tsaren hade under några ögonblick stått orörlig
vid fönstret i sitt kabinett, då lakejerna åter öppnade
dörren.

Öfverpolismästaren syntes på tröskeln.

— Stig in, general, — sade tsaren med kort röst,
— och säg mig allt, hvad ni vet om Ivan Ogareff.

— Det är en ytterst farlig man, sire, — svarade
öfverpolismästaren.

— Han hade öfverstes rang?

— Ja, sire.

— Det var en intelligent officer?

— Mycket intelligent, men omöjlig att beherska
och med en otyglad ärelystnad, som inte ryggade
tillbaka för något. Han kastade sig genast in i hemliga
intriger, och det var då han degraderades af hans höghet
storfursten och sedermera landsförvistes till Sibirien.

— Vid hvilken tidpunkt?

— För två år sedan. Benådad efter sex månaders
landsflykt genom ers majestäts ynnest, har han
återkommit till Ryssland.

— Och har han inte sedan dess vändt om till
Sibirien?

— Jo, sire, han har återvändt dit, men denna
gång frivilligt, — svarade öfverpolismästaren.

Och sänkande rösten något, tillade han:

— Det var en tid, sire, då man inte återvände från
Sibirien, när man en gång kommit dit!

— Nåväl, Sibirien är och skall, så sant jag lefver,
förblifva ett land, hvarifrån man återvänder!

Tsaren hade rättighet att uttala dessa ord med
verklig stolthet, ty han hade ofta genom sin mildhet visat,
att den ryska rättvisan kan förlåta.

Öfverpolismästaren svarade intet, men det syntes
tydligt, att han icke var någon anhängare af halfva
åtgärder. Enligt hans åsigt borde hvarje menniska, som
passerat Uralbergen mellan gendarmerna, aldrig vandra
tillbaka öfver dem.

Men så var icke förhållandet under den nya
regimen, och öfverpolismästaren beklagade det upprigtigt.
Huru! Icke längre förvisning på lifstid för andra brott
än förbrytelser mot den allmänna rätten! Huru! De
politiska landsförviste återkommo från Tobolsk, Jakutsk,
Irkutsk! Van vid ukasernas autokratiska domslut, hvilka
aldrig förläto, kunde öfverpolismästaren verkligen icke
gilla detta styrelsesätt! Men han teg i afvaktan på, att
tsaren skulle ånyo fråga honom.

Frågorna läto icke vänta på sig.

— Har inte, — sporde tsaren, — Ivan Ogareff
återvändt till Ryssland en andra gång efter den der resan
till de sibiriska provinserna, en resa, om hvars verkliga
ändamål man ännu sväfvar i okunnighet?

— Han har återvändt hit.

— Och polisen har förlorat hans spår efter hans
återkomst?

— Nej, sire, ty en landsförvist blir verkligt farlig
först från den dag, då han blifvit benådad.

Tsarens panna rynkades för ett ögonblick. Kanske
fruktade öfverpolismästaren, att han gått allt för långt,
ehuru den envishet, hvarmed han hängde fast vid sina
idéer, var allra minst lika stor som den gränslösa
hängifvenhet, han hyste för sin herre; men tsaren, som satte
sig öfver detta indirekta klander beträffande hans inre
politik, fortfor med sina korta frågor:

— Hvar befann sig Ivan Ogareff sist?

— I guvernementet Perm.

— I hvilken stad?

— I sjelfva Perm.

— Hvad gjorde han der?

— Han tycktes icke ha något för sig, och i hans
uppförande låg intet misstänkt.

— Han öfvervakades inte af polisen?

— Nej, sire.

— När lemnade han Perm?

— Inemot Mars månad.

— För att begifva sig till —?

— Det vet man inte.

— Och vet man, hvad det blifvit af honom sedan
den tiden?

— Man vet det inte.

— Nå, så vet jag det då! — svarade tsaren. —
Anonyma underrättelser, hvilka inte gått genom polisens
byråer, ha blifvit mig tillsända, och med hänsyn, till hvad
som nu försiggår på andra sidan gränsen, har jag all
anledning tro, att de äro exakta.

— Vill ni säga, sire, — utbrast öfverpolismästaren,
— att Ivan Ogareff har sin hand med i den tartariska
invasionen?

— Ja, general, och jag vill upplysa er om, hvad ni
inte känner. Sedan Ivan Ogareff lemnat
guvernementet Perm, har han passerat Uralbergen. Han har
skyndat in i Sibirien, till de kirghisiska stepperna, och der
har han inte utan framgång försökt bringa dessa
nomadbefolkningar i resning. Sedan har han begifvit sig
längre åt söder, ända in i det fria Turkestan. Der har
han i khanaten Bokhara, Khokand och Kunduz funnit
höfdingar beredvilliga att kasta in sina tartariska horder
i de sibiriska provinserna och framkalla ett allmänt
infall i ryska Asien. Köreisen har blifvit underblåst i
hemlighet, men den har utbrustit som ett åskslag, och
nu äro vägarna och kommunikationsmedlen afbrutna
mellan vestra och östra Sibirien! Än mer, törstande efter
hämnd, vill Ivan Ogareff eftertrakta min brors lif!

Tsaren hade lifvats af sina ord och gick häftigt
upp och ned i rummet. Öfverpolismästaren svarade
ingenting, men han sade afsides för sig sjelf, att på den
tiden, då de ryska kejsarna aldrig benådade en
landsförvist, skulle Ivan Ogareffs planer icke kunnat realiseras.

Några ögonblick förflöto, hvarunder han iakttog
tystnad. Derefter närmande sig tsaren, hvilken kastat
sig i en länstol, sade han:

— Ers majestät har utan tvifvel gifvit order om,
att denna invasion skall tillbakaslås med det snaraste?

— Ja, — svarade tsaren. — Det sista telegram,
som kunnat passera Nischni-Undinsk, måste ha kallat till
uppbrott trupperna i guvernementen Jenisejsk, Irkutsk,
Jakutsk, äfvensom dem i provinsen Amur och landet
omkring Bajkalsjön. Samtidigt härmed rycka
regementena i Perm och Nischni-Novgorod samt kosackerna vid
gränsen i ilmarscher an mot Ural-bergen; men
olyckligtvis behöfs det flere veckor, innan de kunna stå gent
emot de tartariska kolonnerna!

— Och ers majestäts broder, hans höghet
storfursten, i detta ögonblick isolerad i guvernementet Irkutsk,
har han inte längre någon direkt förbindelse med Moskva?

— Nej.

— Men af de sista depescherna bör man veta,
hvilka mått och steg som tagits af ers majestät, och
hvilken hjelp han bör vänta från de departement, som
ligga närmast departementet Irkutsk?

— Han vet det, — svarade tsaren, — men hvad
han inte vet, det är, att Ivan Ogareff bör på samma
gång han spelar rebellens rol också spela förrädarens,
och att han i honom har en personlig och hätsk fiende.
Det är storfursten, som Ivan Ogareff har att tacka för
sin första onåd, och hvad än värre är, denne man är
inte känd af honom. Det är alltså Ivan Ogareffs plan
att begifva sig till Irkutsk och der under ett falskt namn
erbjuda sina tjenster åt storfursten. Derefter skall han,
sedan han innästlat sig i hans förtroende och tartarerna
kringränt staden, öfverlemna den samma, och med den min
broder, hvars lif direkt hotas. Se der, hvad jag vet
genom mina rapporter, se der, hvad storfursten inte vet,
och se der, hvad han måste veta!

— Nåväl, sire, en intelligent, modig kurir...

— Jag väntar honom.

— Och må han skynda, — tillade
öfverpolismästaren, — ty tillåt mig tillägga, sire, att denna sibiriska
mark är en gynsam jordmån för upproren!

— Vill ni härmed säga, general, att de
landsförviste skulle göra gemensam sak med inkräktarna? —
utbrast tsaren, hvilken icke längre kunde beherska sig sjelf
gent emot denna öfverpolismästarens insinuation.

<img>Ja, general, och jag vill upplysa er om... (sid. 22).</img>

— Må ers majestät ursäkta mig! — svarade
stammande öfverpolismästaren, ty detta var verkligen den
tanke, som hans oroliga och misstänksamma sinne
ingifvit honom.

— Jag tilltror de landsförviste mera patriotism! —
återtog tsaren.

— Det fins andra brottslingar i Sibirien än de för
politiska förbrytelser landsförviste, — svarade
öfverpolismästaren.

— Brottslingarna! Ack, general, det folket
öfverlemnar jag åt er! De äro menniskoslägtets afskum!
De tillhöra intet land. Men resningen, eller rättare
invasionen, är inte gjord mot kejsaren, det är mot
Ryssland, mot detta land, som de förviste inte förlorat allt
hopp att återse... och som de skola återse!... Nej,
aldrig skall en ryss göra gemensam sak med en tartar
för att försvaga det moskovitiska väldet, vore det också
blott för en timme!

Tsaren hade rätt att tro på deras patriotism, som
hans politik höll aflägsnade för tillfället. Mildheten, som
låg på botten af hans rättvisa, när han sjelf kunde leda
dess verkningar, och de betydliga lindringar, han infört
vid de förr så förfärliga ukasernas tillämpning,
garanterade honom, att han icke kunde misstaga sig. Men till
och med utan detta kraftiga framgångselement, som
tillfördes den tartariska invasionen, var ställningen icke desto
mindre ganska allvarsam, ty man måste befara, att en
stor del af den kirghisiska befolkningen skulle förena
sig med inkräktarna.

Kirghiserna sönderfalla i tre horder, den stora, den
lilla och mellanhorden, samt räkna omkring 400,000
tält, d. v. s. 2,000,000 själar. Af dessa olika stammar
äro somliga oberoende och andra erkänna dels
Ryssland, dels khanaten Khivas, Khokands och Bokharas,
d. v. s. de fruktansvärdaste turkestanska stammarnas,
suveränitet. Mellanhorden, den rikaste, är på samma
gång den ansenligaste, och dess lägerplatser intaga hela
den rymd, som inneslutes mellan floderna Sara-Su, Irtisch,
öfre Ischim samt sjöarna Hadisang och Aksakal. Den
stora horden, som upptager de trakter, som ligga öster
om mellanhordens land, utbreder sig ända till
guvernementen Omsk och Tobolsk. Om alltså dessa kirghisiska
befolkningar reste sig, så var det för att öfversvämma
det asiatiska Ryssland och till en början frånskilja
Sibirien öster om Jenisej.

Sant är, att dessa i krigets konst mycket oförfarna
kirghiser äro snarare nattliga röfvare och
karavanplundrare än reguliera soldater. Det är, såsom Levchine
har sagt: "En tät front eller en fyrkant godt infanteri
motstår en tio gånger starkare massa kirghiser, och ett
enda kanonskott kan deraf förstöra en förfärlig mängd."

Må vara, men derförinnan fordras det, att denna
fyrkant af godt infanteri ankommer till det uppviglade
landet och att eldgapen lemna artilleriparkerna i de
ryska provinserna, hvilka äro två eller tre tusen verst
aflägsna. Men med undantag af den raka väg, som
förenar Jekaterinenburg med Irkutsk, är det svårt att
färdas genom de ofta sumpiga stepperna, och flera veckor
skulle med säkerhet förflyta, innan de ryska trupperna
kunde finna sig i stånd att tillbakaslå de tartariska
horderna.

Omsk är medelpunkten för vestra Sibiriens militära
organisation, hvilken är bestämd att hålla de kirghisiska
befolkningarna i styr. Der äro de gränser, som dessa
ännu icke fullständigt underkufvade nomader mer än en
gång angripit, och i krigsministeriet hade man all
anledning antaga, att Omsk redan var allvarsamt hotadt.
Militärkolonilinien, d. v. s. dessa kosackposter, som äro
utplanterade från Omsk ända till Semipalatinsk, borde
hafva blifvit stormad på flere punkter. Men det var
att befara, att de "stora sultaner", som styra de
kirghisiska distrikten, muselmaner som de voro, hade frivilligt
antagit eller ofrivilligt böjt sig under tartarernas
herravälde, och att till hatet, som framkallats af
underkufningen, sällat sig det hat, som hade sin orsak i
antagonismen mellan den grekiska och muselmanska religionen.

Sedan länge sökte också tartarerna i Turkestan och
hufvudsakligen de i khanaten Bokhara, Khiva, Khokand
och Kunduz, likaväl på styrkans som på öfvertalningens
väg, draga de kirghisiska horderna undan det
moskovitiska herraväldet.

Endast några ord om dessa tartarer.

Tartarerna i mera egentlig mening tillhöra två skilda
raser, den kaukasiska och den mongoliska rasen.

Den kaukasiska rasen — den, har Abel de
Rémusat sagt, hvilken i Europa betraktas såsom typen för
vårt slägtes skönhet, emedan alla folk utgått från denna
del af verlden — förenar under ett och samma namn
turkarna och infödingarna af persisk härkomst.

Den rent mongoliska rasen innefattar mongolerna,
mandschurierna och tibetanerna.

De tartarer, som nu hotade det ryska väldet, voro
af den kaukasiska rasen och bebodde hufvudsakligen
Turkestan. Detta vidsträckta land sönderfaller i olika
stater, hvilka styras af khaner, hvaraf benämningen
khanat. De förnämsta khanaten äro Bokhara, Khokand,
Kunduz.

Vid denna tidpunkt var Bokhara det vigtigaste och
fruktansvärdaste khanatet. Ryssland hade redan flere
gånger haft krig med dess höfdingar, hvilka af
personligt intresse och för att pålägga kirghiserna ett annat
ok sökt befordra desses oberoende af det moskovitiska
herraväldet. Den dåvarande herskaren, Feofar Khan, gick
i sina företrädares fotspår.

Khanatet Bokhara sträcker sig från norr till söder,
mellan trettiosjunde och fyrtioförsta parallelen, och från
öster till vester mellan sextioförsta och sextiosjette
längdgraden, d. v. s. öfver en yta af omkring 10,000
qvadratmil.

Man räknar i denna stat en befolkning af 2,500,000
invånare, en armé på 60,000 man, hvilken i krigstid kan
tredubblas, och 30,000 ryttare. Det är ett rikt land,
med stor omvexling i sina animaliska, vegetabiliska och
mineraliska produkter, och som förstorats genom
anslutning af territorierna Balkh, Aukoi och Meimaneh.
Det eger nitton betydande städer. Bokhara, hvilket
omgärdas af en mur, som håller öfver 8 engelska mil i
längd och flankeras af torn, en berömd stad, som
illustrerats af sådana män som Avicenna och andra lärde i
tionde seklet, betraktas såsom medelpunkten för den
muselmanska vetenskapen och räknas bland mellersta
Asiens ryktbaraste städer. Samarkand, som eger
Tamerlans graf och detta ryktbara palats, der man
bevarar den blå sten, hvarpå hvarje ny khan måste komma
och sätta sig vid sin tronbestigning, försvaras af ett
ytterst starkt citadell. Karschi, med sin tredubbla
enceinte, beläget i en oas och omgifvet af ett träsk,
befolkadt med sköldpaddor och ödlor, är nästan ointagligt.
Tschardjui försvaras af en befolkning af mer än 20,000
själar. Slutligen Katta-Kurgan, Nurata, Djisa, Paikand,
Karakul, Khuzar o. s. v. bilda en grupp af städer, som
äro svåra att underkufva. Skyddadt af sina berg,
isoleradt genom sina stepper, är alltså khanatet Bokhara en
verkligen fruktansvärd stat, och Ryssland skulle blifva
tvunget att mot det samma uppställa betydande
stridskrafter.

Men det var den ärelystne och vilde Feofar, som
då styrde detta hörn af Tartariet. Understödd af de
andra khanerna, förnämligast de i Khokand och Kunduz,
grymma och roflystna krigare, alla färdiga att kasta sig
in i företag tilltalande den tartariska instinkten — hjelpt
af de höfdingar, som herskade öfver det mellersta Asiens
alla horder, hade han satt sig i spetsen för denna
invasion, hvari Ivan Ogareff var själen. Denne förrädare,
som drefs lika mycket af en vanvettig ärelystnad som
af hatet, hade ordnat rörelsen på sätt att spärra den
stora sibiriska stråkvägen. En dåre var han i
sanning, om han trodde sig kunna tillfoga det moskovitiska
väldet någon skada! På hans inrådan hade emiren —
detta är den titel, Bokharas khaner bära — kastat in
sina trupper på andra sidan den ryska gränsen. Han
hade öfversvämmat guvernementet Semipalatinsk, och
kosackerna, som på denna punkt voro samlade i allt för
ringa antal, hade måst vika för honom. Han hade
framryckt på andra sidan Balkhasch, dragande med sig de
kirghisiska befolkningarna på sin marsch. Plundrande,
förhärjande, värfvande dem, som underkastade sig,
tillfångatagande dem, som satte sig till motvärn, drog han
från den ena staden till den andra, åtföljd af dessa en
orientalisk suveräns impedimenta, som man kunde kalla
hans civila hushåll — hans hustrur och hans barn, —
allt med den oblyga oförsyntheten hos en modern
Dschingis Khan.

Hvar var han i detta ögonblick? Hur långt hade
hans soldater hunnit, då nyheten om invasionen kom
fram till Moskva? På hvilken punkt i Sibirien hade de
ryska trupperna måst vika tillbaka? Det kunde man
icke veta. Kommunikationerna voro afbrutna. Hade
telegraftråden mellan Kolyvan och Tomsk blifvit afsliten af
några af den tartariska arméns blänkare, eller hade
emiren framträngt ända till Jenisejsks provinser? Stod hela
södra delen af vestra Sibirien i lågor? Hade resningen
sträckt sig ända till regionerna i öster? Man kunde
icke säga det. Den enda budbärare, som fruktar hvarken
köld eller värme, som hvarken vinterns stränghet eller
sommarens hetta kunna hejda, som flyger med blixtens
hastighet — den elektriska strömmen — kunde icke
vidare fortplanta sig öfver steppen, och det var icke längre
möjligt att underrätta den i Irkutsk instängde
storfursten om den fara, hvarmed Ivan Ogareffs förräderi
hotade honom.

En kurir ensam kunde ersätta den afbrutna
elektriska strömmen. Denne man behöfde en viss tid för
att tillryggalägga de 5,200 verst, som skilde Moskva
från Irkutsk. Han borde för att komma genom
rebellernas och inkräktarnas led utveckla på samma gång ett
mod och en intelligens så att säga öfvermenskliga. Men
med hufvud och hjerta kommer man långt!

— Skall jag finna detta hufvud och detta hjerta?
— frågade sig tsaren.

*
</chapter>

<chapter name="3. Mikael Strogoff">
<table o>
<td c><big>TREDJE KAPITLET.</big>
<td c><h2>Mikael Strogoff.</h2>
</table>

Dörren till det kejserliga kabinettet öppnades snart,
och lakejen anmälde general Kissoff.

— Den der kuriren? — frågade tsaren lifligt.

— Han är derute, sire, — svarade general Kissoff.

— Ni har funnit den rätte mannen?

— Jag vågar ansvara för honom hos ers majestät.

— Är han anstäld i slottet?

— Ja, sire.

— Ni känner honom?

— Personligen, och flere gånger har han med
framgång uträttat svåra uppdrag.

— I utlandet?

— I sjelfva Sibirien.

— Hvarifrån är han?

— Från Omsk. Han är sibirier.

— Har han kallblodighet, intelligens, mod?

— Ja, sire, han besitter allt, hvad som behöfs för
att lyckas, der andra kanske skulle misslyckas.

— Hans ålder?

— Trettio år.

— Det är en stark karl?

— Sire, han kan uthärda köld, hunger, törst,
ansträngningar ända till det yttersta.

— Har han en kropp af jern?

— Ja, sire.

— Och ett hjerta?

— Ett hjerta af guld.

— Han heter?

— Mikael Strogoff.

— Är han färdig att begifva sig af?

— Han afvaktar i drabantsalen ers majestäts
befallningar.

— Må han komma in, — sade tsaren.

Några ögonblick derefter inträdde kuriren Mikael
Strogoff i det kejserliga kabinettet.

Mikael Strogoff var högväxt, kraftfull, med breda
axlar och ofantligt bröst. Hans kraftiga hufvud egde
den kaukasiska rasens vackra kännetecken. Hans
muskulösa lemmar voro lika många häfstänger, afsedda att med
maskinens noggrannhet förrätta de tyngsta arbeten. Det
skulle icke hafva varit lätt att mot hans vilja flytta
denne vackre, handfaste och stadige ungersven ur
stället, ty då han stält sig på sina två fötter på marken,
tycktes det, som om de hade slagit rot deri. Hans
kraftiga, framtill breda hufvud betäcktes af ymnigt,
krusigt hår, som nedföll i bucklor, då han satte på sig
den moskovitiska mössan. När hans vanligtvis bleka
ansigte undergick någon förändring, var det uteslutande
en följd af, att hjertats slag blefvo hastigare eller en
lifligare blodcirkulation dref en rodnad upp på hans kind.
Hans ögon voro mörkblå, med en rättfram, öppen,
oafvänd blick, och de strålade under en ögonbrynsbåge,
hvars lindrigt sammandragna muskler vittnade om ett
upphöjdt mod, om "detta hjeltarnas vredeslösa mod",
hvarom fysiologerna tala. Hans kraftiga näsa med dess
stora näsborrar sköt ut öfver en symmetrisk mun med
något utstående läppar, såsom fallet är med ädla och
goda menniskor.

Mikael Strogoffs temperament var sådant, man
finner hos den bestämde mannen, hvilken raskt fattar sitt
beslut, hvilken icke i villrådighet biter sig i naglarna,
hvilken icke i ovisshet rifver sig bakom örat, hvilken
icke i tveksamhet går fram och tillbaka. Njugg på
åtbörder liksom på ord, kunde han stå orörlig som en
soldat inför sin förman; men då han gick, förrådde hans
gång stor ledighet och anmärkningsvärd elasticitet —
hvilket antydde på samma gång sjelfförtroende och energi.
Det var en af dessa män, hvilka alltid gripa tillfället i
håret, ett något sökt uttryck, men som målar dem i ett
drag.

Mikael Strogoff var iklädd en elegant militäruniform,
hvilken närmade sig jägarofficerarnas till häst i fält,
stöflar, sporrar, halft åtsittande byxor och pelsbrämad brun
kappa. På hans breda bröst lyste ett kors och flere
medaljer.

Mikael Strogoff tillhörde tsarens särskilda kurirkår
och innehade officers rang bland dessa utvalda män.
Hvad som särskildt spårades i hans sätt, i hans
fysionomi, i hela hans person, och hvad tsaren utan
svårighet upptäckte, det var, att han var en "expeditionskarl".
Han egde alltså en af de egenskaper, som, enligt den
berömde romanförfattaren Turgenievs iakttagelse, äro de
mest uppskattade i Ryssland, en egenskap, som leder till
de högsta befattningar i det moskovitiska riket.

Om en man kunde lyckligt fullborda denna resa
från Moskva till Irkutsk genom af fiender öfversvämmade
trakter, öfvervinna hindren och trotsa farorna af alla
slag, så var det för visso af alla Mikael Strogoff.

En för framgången af Mikael Strogoffs planer
särdeles gynsam omständighet var, att han hade en
beundransvärd kännedom om det land, han skulle genomresa,
och att han förstod de olika munarterna, icke blott
derför, att han redan färdats der, utan äfven emedan han
var af sibirisk härkomst.

Hans fader, den gamle, för tio år sedan aflidne
Peter Strogoff, bodde i staden Omsk, belägen i
guvernementet med samma namn, och hans moder, Marfa
Strogoff, bodde ännu der. Der, midt ibland de vilda
stepperna i provinserna Omsk och Tobolsk, var det, som den
fruktansvärde sibiriske jägaren uppfostrat sonen Mikael
"på skarpen", enligt det populära uttrycket. Peter
Strogoffs egentliga yrke var jägarens. Sommar som vinter,
i brännande hetta som i köld, hvilken stundom gick mer
än femtio grader under nollpunkten, genomströfvade han
den hårdt frusna slätten, lärkträds- och björksnåren samt
furuskogarna, gräfvande sina varggropar, lurande på det
mindre villebrådet med bössan och på det stora med
hötjugan eller knifven. Det stora villebrådet var ingenting
mindre än den sibiriska björnen, ett fruktansvärdt och
vildt djur, som i storlek mäter sig med sina slägtingar
vid Ishafvet. Peter Strogoff hade dödat öfver tretionio
björnar, d. v. s. den fyrtionde hade fallit för hans
knifstygn — och om man får sätta tro till de ryska
jagtsångerna, vet man, huru många jägare haft den lyckan
att fälla sin tretionionde björn, men dukat under för den
fyrtionde!

Peter Strogoff hade alltså, utan att ha fått ens den
minsta skråma, kommit öfver det fatala antalet. Från
detta ögonblick försummade icke längre den elfvaårige
sonen Mikael att åtfölja honom på hans jagter, bärande
hötjugan, för att kunna bistå sin endast med knifven
beväpnade fader. Vid fjorton års ålder hade Mikael
Strogoff dödat sin första björn — hvilket var ingenting
att tala om —, men efter att hafva flått den hade han
släpat det ofantliga djurets hud ända till det flere mil
aflägsna fädernehemmet — en sak, som hos barnet
antydde en föga vanlig styrka.

Detta lefnadssätt blef honom till nytta, och då han
uppnått den fullvuxne mannens ålder, kunde han uthärda
allt — köld, värme, hunger, törst, ansträngning. Han
var, liksom nordens jakut, en jernmenniska. Han kunde
uthärda i tjugufyra timmar utan att äta, i tio nätter utan
att sofva och bygga sig ett skjul på den öppna
steppen, der andra skulle blifvit stelfrusna under bar
himmel. Begåfvad med sinnen af ytterlig skärpa, ledd af
en underbar instinkt på den snöbetäckta steppen, der
dimman öfverallt bortskymde horisonten, till och med då
han befann sig under höga breddgrader, der polarnatten
varar under långa dagar, hittade han tillbaka der, hvarest
andra ej skulle kunnat taga sig fram. Alla sin faders
hemligheter kände han. Han hade lärt att vägleda sig
efter vissa nästan omärkliga kännetecken — isnålarnas
rigtning, qvistarnas på träden olika ställning, dimmor
vid horisontens yttersta gränser, skogarnas örter,
obestämbara ljud, som genomskuro luften, foglars flygt i den
töckniga atmosferen, tusen detaljer, som äro tusen
ledmärken för den, som kan upptäcka dem. Än mer,
härdad i snön såsom en med syror etsad damaskerad sabel,
hade han en jernhelsa, såsom general Kissoff sagt, och,
hvad som var icke mindre sant, ett hjerta af guld.

Mikael Strogoffs enda passion var hans moder, den
gamla Marfa, hvilken aldrig velat lemna Strogoffska
familjens hus i Omsk på Irtischs strand, der den gamle
jägaren och hon lefvat så länge tillsammans. Då sonen
lemnade henne, var det med beklämdt hjerta, men med
löftet att återkomma, så ofta han kunde, ett löfte, som
alltid hölls samvetsgrant.

Det hade blifvit beslutadt, att Mikael Strogoff vid
tjugu års ålder skulle inträda i ryske kejsarens
personliga tjenst. Oförvägen, intelligent, nitisk och
oklanderlig i sitt uppförande, fick den unge sibiriern snart
tillfälle att utmärka sig, företrädesvis under en resa i
Kaukasus, midt i ett svårtillgängligt, af Schamyls
bråkiga efterträdare i resning bragt land; och sedermera i
ett vigtigt uppdrag, som förde honom ända till
Petropanlovski i Kamtschatka, vid det asiatiska Rysslands
yttersta gräns. På dessa långa embetsresor utvecklade han
underbara egenskaper af kallblodighet, försigtighet och
mod, som tillskyndade honom beröm och beskydd af hans
förmän, och han steg raskt i graderna.

Hvad beträffar de ledigheter, som med rätta
beviljades honom efter dessa långväga uppdrag, försummade
han aldrig att använda dem till att besöka sin gamla
moder — var han också skild från henne af tusentals
verst och vintern gjorde vägarna ofarbara. Emellertid
hade Mikael Strogoff, hvilken varit särdeles använd i
södra delen af riket, icke — och detta för första gången
— återsett den gamla Marfa på tre år, tre sekler! Hans
reglementariska permission skulle beviljas honom om några
dagar, och han hade redan vidtagit förberedelserna för
resan till Omsk, då de tilldragelser inträffade, som
läsaren redan känner. Mikael Strogoff blef alltså befald upp
till tsaren, alldeles okunnig om, hvad denne väntade af
honom.

Utan att säga ett ord åt kuriren, fixerade tsaren
honom en stund med genomträngande blick, hvarunder
Mikael Strogoff förblef alldeles orörlig.

Utan tvifvel belåten med denna mönstring,
återvände tsaren till sitt skrifbord, och gifvande
öfverpolismästaren ett tecken att sätta sig der, dikterade han för
honom med låg röst ett bref, som innehöll blott några
rader.

Då skrifvelsen var uppsatt, genomläste tsaren den
med ytterlig uppmärksamhet, och derpå undertecknade
han den, efter att hafva låtit sitt namn föregås af dessa
ord: "<i>Buyt po semu</i>", hvilka betyda: Vare det så! och
utgöra de ryske kejsarnes häfdvunna valspråk.

Skrifvelsen instacks derpå i ett kuvert, hvilket
förseglades med det kejserliga sigillet.

Derefter steg tsaren upp och befalde Mikael
Strogoff att komma närmare.

Mikael Strogoff tog några steg framåt och stod åter
orörlig, beredd att svara.

Tsaren såg honom ännu en gång in i ansigtet, öga
mot öga. Derefter frågade han med kort röst:

— Ditt namn?

— Mikael Strogoff.

— Din grad?

— Kapten vid tsarens kurirkår.

— Du känner Sibirien?

— Jag är sibirier.

— Du är född?

— I Omsk.

— Har du slägtingar i Omsk?

— Ja, sire.

— Hvad för slägtingar?

— Min gamla mor.

Tsaren afbröt för ett ögonblick raden af sina
frågor. Derefter, visande brefvet, som han höll i handen,
sade han:

— Se här ett bref, som jag uppdrar åt dig, Mikael
Strogoff, att öfverlemna i storfurstens egna händer, och
åt ingen annan än honom.

— Jag skall öfverlemna det, sire.

— Storfursten är i Irkutsk.

— Jag skall bege mig till Irkutsk.

— Men du måste passera genom ett af rebeller i
resning bragt land, öfversvämmadt af tartarerna, i
hvilkas intresse det ligger att uppsnappa detta bref.

— Jag skall passera genom det.

— Du skall framför allt taga dig i akt för en
förrädare, Ivan Ogareff, som du kanske skall sammanträffa
med på din väg.

— Jag skall taga mig i akt för honom.

— Passerar du Omsk?

— Min väg går deröfver, sire.

— Om du helsar på din mor, löper du fara att bli
igenkänd. Du får inte besöka din mor!

Mikael Strogoff tvekade ett ögonblick.

— Jag skall inte besöka henne.

— Svärj mig, att intet skall kunna förmå dig att
tillstå, hvarken hvem du är eller hvarifrån du kommer!

— Jag svär det.

— Mikael Strogoff, — återtog nu tsaren, i det han
räckte den unge kuriren skrifvelsen, — tag då detta bref,
hvaraf beror hela Sibiriens räddning och kanske min
broders, storfurstens, lif.

— Detta bref skall blifva öfverlemnadt till hans
höghet storfursten.

— Sålunda skall du komma fram till hvad pris som
helst?

— Jag skall komma fram, eller man skall döda mig.

— Jag behöfver, att du lefver.

— Jag skall lefva, och jag skall komma fram.

Tsaren tycktes tillfredsstäld med den enkla och
lugna tillförsigt, hvarmed Mikael Strogoff hade svarat
honom.

— Gå då, Mikael Strogoff, — sade han, — gå för
Gud, för Ryssland, för min bror och för mig!

Mikael Strogoff gjorde en militärisk helsning,
lemnade genast det kejserliga kabinettet och, några
ögonblick senare, Nya palatset.

— Jag tror, ni gjort ett lyckligt val, general, —
sade tsaren.

— Jag tror det, sire, — svarade general Kissoff,
— och ers majestät kan vara förvissad om, att Mikael
Strogoff skall göra allt, hvad en menniska kan göra.

— Han är i sanning en man, — sade tsaren.

*
</chapter>
<chapter name="4. Från Moskva till Nischni-Novgorod">
<table o>
<td c><big>FJERDE KAPITLET.</big>
<td c><h2>Från Moskva till Nischni-Novgorod.</h2>
</table>

Den väglängd, som Mikael Strogoff skulle
tillryggalägga mellan Moskva och Irkutsk, utgjorde 5,200 verst.
Då någon telegraftråd ännu icke var uppsatt mellan
Uralbergen och Sibiriens östra gräns, skedde
depeschbefordringen med kurirer, af hvilka de snabbaste behöfde
aderton dagar för att begifva sig från Moskva till
Irkutsk. Men sådant var något ovanligt, och denna färd
genom det asiatiska Ryssland räckte vanligtvis fyra eller
fem veckor, ehuru alla transportmedel stäldes till fritt
förfogande åt tsarens kurirer.

Då Mikael Strogoff var en man, som fruktade
hvarken köld eller snö, skulle han hafva föredragit att resa
under den stränga vintern, som gör det möjligt att
tillryggalägga hela vägen i släde. Då äro de med de olika
fortskaffningssätten oskiljaktigt förenade svårigheterna på
dessa ofantliga, af snön jemnade slätter till en del
minskade. Inga vattendrag att passera. Öfverallt snötäcket,
hvarpå släden glider fram lätt och snabbt. Möjligen har
man vid denna tidpunkt att befara vissa naturfenomen,
såsom ihållande och täta dimmor, ytterlig köld,
långvariga och fruktansvärda snöstormar, hvilkas hvirflar
stundom insvepa och förgöra hela karavaner. Det händer
väl äfven, att af hungern framdrifna vargar anträffas på
slätten i tusental. Men det hade varit bättre att löpa
dessa faror, ty under en så sträng vinter som denna
skulle de tartariska inkräktarna företrädesvis inqvarterat
sig i städerna, deras marodörer skulle icke hafva strukit
omkring på steppen och Mikael Strogoff skulle hafva tagit
sig fram lättare. Men det stod honom icke fritt att
välja hvarken tid eller timme. Han måste taga
förhållandena hurudana de än voro, och resa.

Sådan var alltså den situation, som Mikael Strogoff
såg skarpt i ögat, och han gjorde sig i ordning att möta
densamma.

Till en början befann han sig icke längre i de för
en tsarens kurir vanliga förhållanden. Det var till och
med nödvändigt, att ingen kunde misstänka denna hans
egenskap på hans färd. Blefve han igenkänd, vore hans
uppdrag komprometteradt. Då general Kissoff
öfverlemnade åt Strogoff en ansenlig summa, hvilken kunde förslå
för resan och i viss mån underlätta densamma, gaf han
honom derför ingen skriftlig order med påskrift: "I
kejsarens tjenst", hvilket företrädesvis är ett: "Sesam, öppna
dig!" Han åtnöjde sig med att förse honom med en
<i>podaroschna</i>.

Denna podaroschna var utfärdad för Nikolas
Korpanoff, köpman och bosatt i Irkutsk. Den berättigade
Nikolas Korpanoff att, om så behöfdes, hafva i sitt sällskap
en eller flere personer, och var den dessutom, genom
särskild bestämmelse, gällande äfven för den händelse,
att den ryska regeringen skulle förbjuda alla andra
infödingar att lemna Ryssland.

Podaroschnan var intet annat än en fullmakt att
taga posthästar, men Mikael Strogoff fick begagna sig af
denna fullmakt blott i det fall, att den ej kunde väcka
misstankar om hans egenskap, d. v. s. så länge han
skulle befinna sig på europeisk botten. Af denna
omständighet följde alltså, att han i Sibirien, d. v. s. då han
skulle färdas genom de revolterade provinserna, hvarken
kunde fordra obetingad lydnad vid skjutshållen eller skaffa
sig sjelf hästar före alla andra eller reqvirera
transportmedel för sitt eget behof. Mikael Strogoff borde icke
glömma, att han ej längre var en kurir, utan en vanlig
köpman, Nikolas Korpanoff, hvilken reste från Moskva
till Irkutsk, och såsom sådan underkastad alla en vanlig
resas eventualiteter.

Att komma fram obemärkt — mer eller mindre fort
— men att dock komma fram, detta borde vara hans uppgift.

<img>Gå då, Mikael Strogoff (sid. 37).</img>

För tretio år sedan utgjordes en framstående
resandes eskort af icke mindre än två hundra beridna
kosacker, två hundra infanterister, tre hundra kameler,
fyra hundra hästar, tjugufem kärror, två portativa båtar
och två kanoner. Sådan var den materiel, som behöfdes
för en resa i Sibirien.

<img>Mikael Strogoff sträckte ut sig i ett hörn (sid. 42).</img>

Men Mikael Strogoff, han skulle icke hafva hvarken
kanoner, ryttare, infanterister eller lastdragare. Han
skulle färdas åkande eller ridande, när han kunde det,
till fots, om han måste det.

De 1,400 första versten, som utgjorde afståndet
mellan Moskva och den ryska gränsen, borde icke erbjuda
någon svårighet. Jernväg, postdiligenser, ångbåtar,
skjutshästar kunde alla fritt begagna sig af och följaktligen
äfven tsarens kurir.

Samma morgon, den 16 Juli, begaf sig alltså
Mikael Strogoff — efter att hafva aflagt sin uniform,
försedd med en nattsäck, som han bar på ryggen, iklädd
en simpel rysk drägt, en tätt åtsittande lifrock, med
mujikens traditionella gördel, vida byxor, nedanför knäet
åtsnörda stöflar — till bangården för att afresa med
första tåget. Han bar inga vapen, åtminstone icke så att
de syntes; men i gördeln var dold en revolver och i
fickan en af dessa jataganen liknande knifvar, med hvilka
en sibirisk jägare kan rista upp en björn utan att
förderfva det dyrbara skinnet.

Tilloppet af resande på Moskvas bangård var
temligen stort. De ryska jernvägarnes bangårdar äro
särdeles freqventerade mötesplatser, lika mycket af dem,
som tänka resa, som af dem, hvilka verkligen resa. Der
hålles liksom en liten nyhetsbörs.

Det tåg, hvarå Mikael Strogoff tog plats, skulle
aflemna honom i Nischni-Novgorod. Der slutade vid denna
tid den jernväg, som, förenande Moskva med S:t
Petersburg, skall fortsättas ända till ryska gränsen. Det var
en färd på omkring fyra hundra verst, och tåget skulle
tillryggalägga denna sträcka på ett tiotal timmar.
Sedan Mikael Strogoff väl kommit till Nischni-Novgorod,
skulle han, allt efter omständigheterna, taga antingen
landvägen eller gå om bord på en Volga-ångbåt, för att
så snart som möjligt kunna uppnå Ural-bergen.

Mikael Strogoff sträckte ut sig i ett hörn, likt en
vördig borgare, som affärerna icke oroa öfver höfvan, och
som söker fördrifva tiden med att sofva.

Då han emellertid icke var ensam i kupén, sof han
blott med ett öga och lyssnade med båda öronen.

Ryktet om de kirghisiska hordernas resning och
den tartariska invasionen hade verkligen fått en viss
spridning. De resande, som slumpen gjort till Mikael
Strogoffs reskamrater, pratade derom, ehuru icke utan
en viss försigtighet.

Dessa resande, liksom största delen af dem, som
befunno sig på tåget, voro köpmän på väg till den
berömda marknaden i Nischni-Novgorod — ett naturligtvis
mycket blandadt sällskap, som utgjordes af judar,
turkar, kosacker, ryssar, georgier, kalmucker och andra,
men nästan alla talande det nationella språket.

Man diskuterade alltså skälen för och mot de
allvarsamma tilldragelser, som då egde rum på andra sidan
Uralgränsen, och dessa köpmän tycktes frukta, att den
ryska regeringen skulle finna sig föranlåten att vidtaga
några restriktiva åtgärder, i synnerhet i de gränsen
tillstötande provinserna — åtgärder, hvarigenom handeln
säkerligen komme att lida.

Det bör sägas, att dessa egoister betraktade kriget
— d. v. s. undertryckandet af resningen och striden mot
invasionen — blott från synpunkten af deras egna hotade
intressen. Närvaron i kupén af en simpel soldat, iklädd
sin uniform — och man vet, af huru stor vigt uniformen
är i Ryssland —, skulle säkert hafva varit tillräcklig att
binda dessa köpmäns tungor. Men i den kupé, der
Mikael Strogoff satt, fans ingenting, som kunde väcka
misstanke om närvaron af en militär, och tsarens kurir, som
invigt sig åt inkognitot, var icke den man som förrådde sig.

Han lyssnade alltså.

— Man påstår, att karavan-teerna ha stigit, — sade
en perser, igenkänlig på sin astrakanska pelsmössa och
sin bruna, i stora veck fallande, genom gnidning slitna
kaftan.

— Åh, teerna ha intet att frukta af fondpapperens
fallande, — svarade en gammal jude med surmulen
fysionomi. — De, som finnas på marknaden i
Nischni-Novgorod, skola lätt afsättas åt vester, men olyckligtvis blir
inte förhållandet detsamma med mattorna från Bokhara.

— Huru! Ni väntar då en sändning från Bokhara?
— frågade honom persern.

— Nej, men en sändning från Samarkand, och den
är ännu mera blottstäld! Är det väl möjligt att vänta,
att den skall komma fram genom ett land, som är bragt
i resning af khanerna från Khiva ända till kinesiska
gränsen?

— Godt, — svarade persern, — om mattorna inte
komma, skola trattorna inte heller komma, gissar jag!

— Men vinsten, Israels gud, — utropade den lille
juden, — räknar ni den för ingenting?

— Ni har rätt, — sade en annan resande, —
mellersta Asiens varor löpa största fara att uteblifva på
marknaden, och så blir äfven förhållandet med
Samarkand-mattor, liksom ylletyger, talg och sjalar från
Orienten.

— Hör på, akta er, pappa lilla! — sade en rysk
resande, hvars fysionomi sqvallrade om fallenhet för groft
skämt. — Ni kommer att smörja ner edra sjalar rysligt,
om ni lägger dem tillsammans med edra talger!

— Ni finner detta löjligt! — svarade bittert
köpmannen, hvilken detta slags skämt föga föll i smaken.

— Tänk, om man slete af sig håret, om man klädde
sig i säck och asko, — svarade den resande, — skulle
det förändra verldens gång? Nej, inte mer än kursen
på varorna.

— Man ser nog, att ni inte är köpman! — anmärkte
den lille juden.

— Nej, på min ära, värdige afkomling af Abraham!
— Jag gör hvarken i humle, ejderdun, honung, vax,
hampfrö, saltadt kött, kaviar, trävaror, ull, band, hampa, lin,
marokäng eller pelsvaror...

— Men köper ni sådant der? — frågade persern,
afbrytande den resande.

— Det minsta jag kan, och blott så mycket jag
sjelf konsumerar, — svarade den senare, blinkande med
ögonen.

— Det är en skämtare, — sade juden till persern.

— Eller en spion! — svarade den senare, sänkande
rösten. — Låtom oss vara försigtiga och inte vidare tala
mer, än hvad som behöfs! Polisen lägger inte fingrarna
emellan i dessa tider, och man kan inte veta, hvem man
har i ressällskap.

I ett annat hörn af kupén talade man något mindre
om handelsprodukter, men något mer om den tartariska
invasionen och dess ledsamma följder.

— De sibiriska hästarne lära komma att utskrifvas,
— sade en resande, — och kommunikationerna mellan
Central-Asiens olika provinser skola vara mycket svåra.

— Är det sant, — frågade honom hans granne, —
att mellanhorden af kirghiserna har gjort gemensam sak
med tartarerna?

— Det sägs så, — svarade den resande, sänkande
rösten, — men hvem kan smickra sig med att veta
något i detta land?

— Jag har hört talas om en truppkoncentrering
vid gränsen. De donska kosackerna äro redan
sammandragna utefter Volga, och man ämnar kasta dem mot de
revolterade kirghiserna.

— Om kirghiserna kommit utför Irtisch, bör
Irkutsk-vägen inte vara säker, — svarade grannen. — För
öfrigt ville jag i går skicka ett telegram till Krasnojarsk,
och det kunde inte passera. Det är fara värdt, att de
tartariska kolonnerna inom kort isolerat östra Sibirien.

— Öfver hufvud taget, — återtog den förre
resanden, — ha dessa köpmän skäl att vara oroliga för sin
handel och sina transaktioner. Efter att ha utskrifvit
hästarna, skall man utskrifva båtarna, åkdonen, alla
transportmedel, ända tills det ögonblicket kommer, då man
inte får taga ett steg i hela riket.

— Jag fruktar storligen, att marknaden i
Nischni-Novgorod inte slutar lika lysande, som den börjat! —
svarade den andre resanden, skakande på hufvudet. — Men
det ryska områdets säkerhet och integritet framför allt!
Affärer äro blott affärer!

Om i denna kupé ämnet för de särskilda samtalen
icke var synnerligen omvexlande, så var det icke heller
mera omvexlande i de andra vagnarna af tåget; men
öfverallt skulle en observatör kunnat iakttaga en ytterlig
försigtighet i de yttranden, som de samtalande utböto med
hvarandra. När de någon gång vågade sig in på fakta,
gingo de aldrig derhän att gissa sig till den ryska
regeringens afsigter eller att diskutera dem.

Detta var, hvad af en bland de resande i en kupé i
början af tåget mycket rigtigt anmärktes. Denne resande
— synbarligen en främling — var idel öga och gjorde
tusen frågor, hvarpå man svarade blott mycket
undvikande. I hvarje ögonblick lutande sig ut genom dörren,
hvars fönster han fält ned till sina reskamraters
synnerliga förtret, lät han icke gå förbi sig en enda punkt vid den
högra horisonten. Han frågade efter namnen på de
obetydligaste platser, deras läge, hvarmed de handlade, deras
industri, invånarantalet, medelsiffran af mortaliteten inom
könen o. s. v.; och allt detta uppskref han i en
annotationsbok, redan öfverfull med anteckningar.

Det var korrespondenten Alcide Jolivet, och orsaken,
hvarför han gjorde så många ovigtiga frågor, var, att han
bland alla de svar de föranledde hoppades kunna
uppsnappa något "för hans kusin" intressant faktum. Han
togs naturligtvis för en spion, och man sade honom icke
ett enda ord, som rörde dagens händelser. Då han såg,
att han ej kunde få veta något om den tartariska
invasionen, skref han alltså i sin annotationsbok:

— Absolut tystlåtna resande. Mycket svårt att
locka ur dem något i politiken.

Under det Alcide Jolivet samvetsgrant antecknade
sina reseintryck, öfverlemnade sig hans kollega, instufvad
såsom han på samma tåg och resande i samma syfte, åt
samma observationsarbete i en annan kupé. Ingendera
hade råkat den andre denna dag på bangården i Moskva,
och de voro båda okunniga om att de afrest för att fara
till krigsskådeplatsen.

Enda skilnaden var, att Harry Blount, hvilken
talade litet, men lyssnade mycket, ej ingifvit sina
reskamrater samma misstankar som Alcide Jolivet. Också hade
man icke tagit honom för en spion, och utan att lägga
något band på sig, pratade hans grannar med hvarandra,
gående till och med ännu längre, än deras naturliga
försigtighet bort tillåta. <i>Daily Telegraphs</i> korrespondent
hade alltså kunnat iakttaga, huru mycket tilldragelserna
sysselsatte dessa köpmän, som begåfvo sig till
Nischni-Novgorod, och i huru hög grad transitohandeln med
mellersta Asien var hotad.

Också tvekade han icke, att i sin annotationsbok
anteckna denna fullkomligt rigtiga anmärkning:

— Ytterst oroliga resande. Det är blott fråga om
kriget, och de tala derom med en öppenhet, som är
förvånande mellan Volga och Weichseln!

Det kunde icke slå fel, att <i>Daily Telegraphs</i> läsare
blefvo lika väl underrättade som Alcide Jolivets "kusin".

Och än mer, då Harry Blount, hvilken satt till
venster i kupén, blott såg en del af trakten, som var
temligen kuperad, utan att göra sig besvär att kasta ögat på
den högra, hvilken utgjordes af långa slätter, uraktlät
han icke att med britisk aplomb tillägga:

— Bergigt land mellan Moskva och Vladimir.

Emellertid var det tydligt, att den ryska regeringen
med hänsyn till dessa allvarsamma eventualiteter
vidtagit åtskilliga stränga åtgärder, till och med inne i
sjelfva Ryssland. Resningen hade icke öfverskridit den
sibiriska gränsen, men i dessa kirghisernas land så nära
belägna provinser vid Volga kunde man befara verkan
af de onda inflytelserna.

Polisen hade ännu icke kunnat återfinna Ivan Ogareffs
spår. Hade denne förrädare, som påkallade utländingens
hjelp för att tillfredsställa sin personliga hämndlystnad,
åter förenat sig med Feofar Khan, eller sökte han
underblåsa resningen i guvernementet Nischni-Novgorod, hvilket
vid denna tid på året inneslöt en befolkning, sammansatt
af så många olika element? Hade han icke bland dessa
perser, armenier, kalmucker, som hopströmmade till den
stora marknaden, förtrogna, som blifvit ålagda att bringa
till stånd en resning i det inre? Alla dessa antaganden
voro möjliga, framför allt i ett land sådant som Ryssland.

Också kan icke detta vidsträckta rike, hvilket
omfattar 370,000 qvadratmil, hafva de vesteuropeiska
staternas homogenitet. Mellan de olika folk, som bebo
detsamma, måste det naturligtvis finnas mer än nyanser.
Det ryska väldet i Europa, Asien och Amerika sträcker
sig från femtonde längdgraden i öster till
hundratretiotredje längdgraden i vester, d. v. s. öfver en yta af
inemot två hundra grader, och från tretioåttonde
breddgraden i söder till åttioförsta breddgraden i norr, eller
fyrtiotre grader. Man räknar der mer än sjutio millioner
invånare. Man talar der tretio olika språk. Den slaviska
rasen är otvifvelaktigt förherskande, men den innefattar
utom ryssarna polackar, littauer, kurländare. Må man
dertill lägga finnarna, esterna, lapparna, tscheremisserna,
tschuvakerna, permiakerna, tyskarna, grekerna,
tartarerna, de kaukasiska stammarna, de mongoliska,
kalmuckiska, samojediska, kamtschakdalska och aleutiska horderna,
och man skall inse, att enheten i ett så ofantligt rike
har varit svår att bibehålla, och att den blott kunnat
åvägabringas af tiden, understödd af de olika
regeringarnas vishet.

Ivan Ogareff hade emellertid hittills vetat att undgå
alla efterforskningar, och efter all sannolikhet borde han
hafva uppnått den tartariska armén. Men vid hvarje
station, der tåget stannade, infunno sig polismän, hvilka
undersökte de resande och läto dem allesammans undergå
en minutiös visitering, ty i följd af öfverpolismästarens
order voro de på spaning efter Ivan Ogareff. Regeringen
trodde sig också veta, att denne förrädare ännu ej
kunnat lemna det europeiska Ryssland. Om en resande syntes
misstänkt, måste han förklara sig på poliskontoret; under
tiden afgick tåget, utan att på något sätt bekymra sig
om den qvarhållne.

Med den ryska polisen, hvilken är ytterst bestämd
af sig, är det absolut onyttigt att söka resonera. Dess
tjenstemän äro indelade i militära grader och de operera
såsom militärer. Deras uppgift är för öfrigt att
obetingadt lyda de order, som härflyta från en suverän, som
har rättighet att börja sina ukaser på följande sätt: "Vi,
med Guds nåde kejsare och sjelfherskare öfver alla ryssar,
öfver Moskva, Kiev, Vladimir och Novgorod, tsar af
Kasan, Astrakan, tsar af Polen, tsar af Sibirien, tsar af
Krim, herre till Pskof, storfurste af Smolensk, Littauen,
Volynien, Podolien och Finland, furste af Estland,
Liffland, Kurland och Semgallen, Bialystok, Karelen, Jugrien,
Perm, Vjatka, Bulgarien och flere andra länder, herre och
storfurste af territorierna Nischni-Novgorod, Tschernigoff,
Rjäsan, Polotsk, Rostof, Jaroslav, Bielosersk, Vitebsk,
Mstislav, herskare öfver de norra regionerna, herre till
Karthli, Grusinien (Georgien), Armenien, de tscherkessiska
furstarnas i bergstrakterna och andras öfverlänsherre,
arffurste af hertigdömet Schleswig-Holstein, Stormarn,
Ditmarschen och Oldenburg." I sanning mäktig denne furste,
hvars vapen utgöres af en tvehöfdad örn, hållande en
spira och ett äpple, och hvilket omgifves af Novgorods,
Vladimirs, Kievs, Kasans, Astrakans och Sibiriens
vapensköldar med S:t Andreas-ordens kedja, hvaröfver hvilar
en kunglig krona!

Hvad beträffar Mikael Strogoff, hade han klara
papper och var följaktligen skyddad mot hvarje åtgärd från
polisens sida.

Vid Vladimir-stationen stannade tåget under några
minuter — hvilken tid tycktes vara tillräcklig för <i>Daily
Telegraphs</i> korrespondent att från både fysisk och
moralisk synpunkt taga en ytterst fullständig öfverblick af
denna Rysslands gamla hufvudstad.

På Vladimir-bangården stego nya resande på. Bland
andra såg man en ung flicka vid dörren till den kupé,
der Mikael Strogoff satt.

Midt emot tsarens kurir var en plats ledig. Den
unga flickan satte sig der, efter att hafva stält bredvid
sig en anspråkslös nattsäck af rödt läder, hvilken tycktes
utgöra hela hennes bagage. Med nedslagna ögon, utan
att ens hafva kastat en blick på de reskamrater, som
slumpen gaf henne, gjorde hon sig i ordning till en färd,
som borde vara ännu några timmar.

Mikael Strogoff kunde icke afhålla sig från att
uppmärksamt betrakta sin nya granne. Alldenstund hon
kommit att sätta sig så, att hon åkte baklänges, erbjöd
han henne sin plats, som hon möjligen föredrog framför
sin, men hvarför hon tackade honom med en lätt böjning
på hufvudet.

Denna unga flicka borde vara sexton eller sjutton
år. Hennes verkligen förtjusande hufvud företedde den
slaviska typen i all dess renhet — en något sträng typ,
som bestämde henne att blifva snarare vacker än täck,
då några år till gifvit henne tydligt utpräglade drag.
Under ett slags hufva, som betäckte hennes hufvud, stal
sig fram ett rikt, i guldgult stötande hår. Hennes ögon
voro bruna och den beslöjade blicken af en oändlig ljufhet.
Hennes raka näsa slöt sig med de lindrigt rörliga
näsborrarna fast till de något magra och bleka kinderna.
Munnen var fint tecknad, men det tycktes, som om den
för länge sedan glömt bort att le.

Den unga resanden var lång och smärt, så vidt man
kunde bedöma hennes växt under den stora, mycket enkla
pelskappa som hon bar. Ehuru hon ännu var en ganska
ung flicka, i uttryckets renaste bemärkelse, ingåfvo likväl
den hvälfda, höga pannan, de bestämda dragen hos nedre
delen af hennes ansigte föreställningen om stor moralisk
energi — en omständighet, som ingalunda undgick Mikael
Strogoff. Synbarligen hade denna flicka lidit mycket i
sitt framfarna lif, och utan tvifvel tedde sig framtiden
icke för henne i leende färger; men det var icke mindre
visst, att hon kunnat kämpa, och att hon var besluten
att ännu kämpa mot lifvets vedervärdigheter. Hennes
vilja borde vara stark, ihärdig, och hennes lugn
orubbligt, till och med under omständigheter, då en man kunde
löpa fara att böjas eller förifra sig.

Sådant var det intryck, denna unga flicka väckte
vid första anblicken. Mikael Strogoff, som sjelf var en
energisk natur, borde känna sig träffad af karaktären i
denna fysionomi, och ehuru han aktade sig att icke
besvära sin granne genom enträgenheten hos sin blick,
observerade han henne med en viss uppmärksamhet.

Den unga resandens drägt var på samma gång ytterst
enkel och ytterst snygg. Hon var icke rik, det kunde
man lätt gissa, men man skulle fåfängt i hennes drägt
sökt något, som på minsta sätt röjde vårdslöshet. All
hennes packning inrymdes i en nattsäck af läder, hvilken
var igenlåst med en nyckel, och som hon i anseende till
det knappa utrymmet höll i knäet.

Hon bar en lång pelskappa, mörk till färgen och
utan ärmar, hvars lilla, blå krage behagfullt slöt sig
omkring hennes hals. Under denna kappa betäckte en
likaledes mörk halfkjol en klädning, som nådde ned till
fotknölen och som nedtill var prydd med några, icke
alltför bjerta broderier. Halfstöflar af pressadt läder och
med ganska starka sulor, liksom om de blifvit valda för
en lång resa, omslöto hennes små fötter.

Af vissa detaljer trodde sig Mikael Strogoff hos
dessa plagg igenkänna snitten på den liffländska drägten,
och han förmodade derför, att hans granne hade sitt hem
i Östersjöprovinserna.

Men hvart ämnade sig denna flicka, ensam och vid
denna ålder, då en faders eller en moders stöd, en
broders beskydd är så att säga nödvändigt? Kom hon då,
efter en redan lång färd, från vestra Rysslands provinser?
Ämnade hon sig endast till Nischni-Novgorod, eller låg
kanske målet för hennes resa på andra sidan
kejsardömets östra gräns? Hvilken slägting, hvilken vän
väntade henne vid tågets framkomst? Var det icke tvärt
om sannolikare, att, då hon steg af tåget, hon skulle
finna sig lika isolerad i staden som i jernvägskupén, der
ingen — såsom hon borde tro — tycktes bekymra sig
om henne?

Detta var sannolikt.

De vanor, som man får i ensligheten, visade sig
mycket tydligt i den unga resandens beteende. Det sätt,
hvarpå hon steg in i kupén och hvarpå hon gjorde sig i
ordning för resan, den ringa uppmärksamhet, hon
framkallade omkring sig, den omsorg, hon visade att icke störa
eller besvära någon, allt antydde, att det hos henne blifvit
en vana att vara ensam och icke räkna på någon annan
än sig sjelf.

Mikael Strogoff observerade henne med intresse, men
sjelf tillbakadragen, sökte han icke inleda ett samtal med
henne, ehuru flera timmar måste förgå, innan tåget kom
fram till Nischni-Novgorod.

Blott en gång, då den unga flickans granne — den
der köpmannen, som så oförsigtigt lade tillsammans
talgen och sjalarna — insomnat och hotade sin vackra
sidokamrat med sitt stora hufvud, som balanserade från
den ena axeln till den andra, väckte Mikael Strogoff
honom temligen omildt och lät honom förstå, att han
borde sitta rak och iakttaga ett mera passande uppförande.

Köpmannen, temligen grof i sitt sätt, mumlade några
ord om "folk, som lägga sig i hvad som inte angår dem";
men Mikael Strogoff betraktade honom med en så föga
medgörlig uppsyn, att den sömnige resanden lutade sig
åt motsatta sidan och befriade den unga flickan från sitt
besvärliga grannskap.

Denna senare betraktade en sekund den unge
mannen, och i hennes blick låg en tyst och blygsam
tacksägelse.

Men en omständighet erbjöd sig, som gaf Mikael
Strogoff en rigtig föreställning om denna unga flickas
karaktär.

På ett afstånd från bangården i Nischni-Novgorod
af tolf verst skakades tåget vid en tvär krökning af
jernvägen af en ytterst våldsam stöt. Derefter gick det
under en minut på sluttningen ofvan ett igenfyldt träsk.

Resande, som gjorde större eller mindre kullerbyttor,
skrik, förvirring, allmän oreda i vagnarna, sådan var den
verkan, som genast frambragtes. Man kunde befara, att
en allvarsam olyckshändelse inträffat. Också uppslogos
dörrarna, innan tåget ens stannats, och de förskrämda
passagerarna hade blott en tanke — att komma ur
kupéerna och rädda sig.

Mikael Strogoff tänkte genast på sin granne, men
under det passagerarna i hans kupé kastade sig ut,
skrikande och knuffande hvarandra, hade den unga flickan
lugnt suttit qvar på sin plats, med ansigtet knappt
förändradt af en lindrig blekhet.

Hon väntade. Mikael Strogoff väntade också.

Hon hade icke gjort en rörelse för att hoppa ur
kupén. Han rörde sig icke heller.

Båda två förblefvo okänsliga.

— En energisk natur! — tänkte Mikael Strogoff.

Emellertid var all fara snart försvunnen. Ett hjul
på en bagagevagn, som gått sönder, hade till en början
framkallat stöten och vidare tågets stannande, men det
hade varit nära deran, att tåget, efter att hafva blifvit
urspåradt, från banvallen nedstörtat i ett träsk.
Härigenom förorsakades en timmes uppehåll. Då slutligen
skadan var afhjelpt, ilade tåget åter vidare, och kl. half
9 på aftonen framkom det till Nischni-Novgorods station.

Innan någon hann stiga ur vagnarna, instälde sig
polistjenstemännen vid dörrarna och undersökte de resande.

Mikael Strogoff visade sin podaroschna, utstäld för
Nikolas Korpanoff. Alltså, ingen svårighet.

Hvad beträffar de andra resande i kupén, hvilka alla
skulle till Nischni-Novgorod, föreföllo de, lyckligtvis för
dem, icke misstänkta.

Den unga flickan framvisade icke något pass, emedan
sådant icke längre fordras i Ryssland, utan en skrifvelse,
försedd med ett egendomligt sigill, hvilket tycktes vara
af speciell natur.

Polistjenstemannen läste det uppmärksamt. Efter
att med forskande blick hafva betraktat den, hvars
signalement det innehöll, sade han:

— Du är från Riga?

— Ja, — svarade den unga flickan.

— Du är på väg till Irkutsk?

— Ja!

— Hvaröfver tänker du taga vägen?

— Öfver Perm.

— Godt, — svarade polistjenstemannen. — Kom
ihåg, att du låter visera ditt pass i poliskammaren här.

Den unga flickan gjorde en jakande rörelse på
hufvudet.

Då Mikael Strogoff hörde dessa frågor och dessa
svar, erfor han en känsla af på samma gång förvåning
och medömkan. Hvad, denna unga flicka ensam på väg
till det aflägsna Sibirien, och detta vid en tidpunkt, då
till resans vanliga svårigheter sällade sig alla de faror,
som lura i ett öfversvämmadt och i resning bragt land!
Huru skulle hon komma fram? Hvad skulle det blifva
af henne?

Sedan visiteringen var fullbordad, öppnades
kupédörrarna, men innan Mikael ens hann närma sig den unga
liffländskan, som stigit ur först, hade hon försvunnit i
folkhopen, som uppfylde kajerna intill bangården.

*
</chapter>

<chapter name="5. En kungörelse i två punkter">
<table o>
<td c><big>FEMTE KAPITLET.</big>
<td c><h2>En kungörelse i två punkter.</h2>
</table>

Nischni-Novgorod, Nedre Novgorod, beläget der Oka
utfaller i Volga, är hufvudorten i guvernementet med
samma namn. Det var der Mikael Strogoff borde lemna
jernvägen, som vid denna tidpunkt ej fortsattes bortom
denna stad. Allt efter som kuriren aflägsnade sig
derifrån, blefvo derför samfärdsmedlen till en början mindre
snabba, sedermera mindre säkra.

Nischni-Novgorod, som under vanliga förhållanden
räknar blott 30,000—35,000 invånare, inneslöt nu mer än
300,000, d. v. s. dess befolkning hade tiodubblats. Denna
ökning framkallades af den ryktbara marknad, som hölls
inom stadens murar under en tid af tre veckor. Fordom
var det Makariev, som drog vinst af detta tillopp af
köpmän, men sedan 1817 är marknaden förflyttad till
Nischni-Novgorod.

Den eljest temligen dystra staden företedde alltså
en utomordentligt liflig anblick. Köpmän af tio olika
raser, europeiska och asiatiska, fraterniserade der under
inflytande af kommersiella transaktioner.

Ehuru det lidit temligen långt på dagen, då Mikael
Strogoff lemnade bangården, var ännu mycket folk i
<img>Skrik, förvirring, allmän oreda i vagnarna (sid. 53).</img>
rörelse i de två, af Volga-floden skilda städer, som
Nischni-Novgorod omfattar, och af hvilka den högre belägna,
bygd på en tvärstupande klippa, försvaras af ett sådant
fäste, som man i Ryssland kallar <i>kreml</i>.

<img>"Hvad gör du der?" (sid. 60).</img>

Om Mikael Strogoff varit tvungen att stanna någon
tid i Nischni-Novgorod, skulle det icke blifvit honom så
lätt att skaffa sig bostad i ett hotell eller till och med
ett någorlunda hyggligt herberge. Det var fullt öfverallt.
Då han emellertid icke kunde resa genast, emedan han
borde gå om bord på en Volga-ångare, blef han
nödsakad att höra sig om efter ett nattlogis. Men
dessförinnan ville han förvissa sig om klockslaget, då ångbåten
skulle afgå, och derför begaf han sig till det bolags kontor,
hvars båtar förmedla kommunikationen mellan
Nischni-Novgorod och Perm.

Der fick han till sin stora ledsnad höra, att <i>Kaukasus</i>
— så hette ångaren — afgick till Perm först den
följande dagen vid middagstiden. Alltså sjutton timmars
väntan! Detta var ledsamt för en man som hade brådtom,
och dock måste han finna sig i sitt öde. Det var också
hvad han gjorde, ty han bråkade aldrig i onödan.

Dessutom skulle under för handen varande
förhållanden intet fordon — telega eller tarantass, berlinare
eller postdiligens — lika litet som en häst, kunnat föra
honom fortare, vare sig till Perm eller Kasan. Bättre
var det då att afvakta ångbåtens afgång — ett
fortskaffningsmedel, snabbare än något annat, och hvarmed
han borde taga igen den förspilda tiden.

Vi se alltså Mikael Strogoff ströfva omkring i staden,
sökande, utan att så särdeles bekymra sig om resultatet,
efter något herberge, der han kunde tillbringa natten.
Detta oroade honom, som sagdt, icke synnerligen, och
om ej hungern ansatt honom, skulle han säkert irrat
omkring på Nischni-Novgorods gator ända till
morgongryningen. Hvad han spanade efter var alltså snarare en
qvällsvard än en säng. Och han fann båda delarna, då
han på en skylt läste: <i>Staden Konstantinopel</i>.

Värden der erbjöd honom en ganska hygglig
kammare, något knapphändigt möblerad, men der man
saknade hvarken den heliga jungfruns bild eller porträtt af
några helgon, omkring hvilka ramen utgjordes af ett slags
guldbrokad. En färserad and, simmande i en tjock sås,
kornbröd, filmjölk med strösocker och kanel, ett krus <i>kvass</i>
— ett slags i Ryssland mycket vanligt dricka —
serverades honom genast, och han behöfde icke så mycket för
att stilla behofvet. Han åt sig alltså mätt, och det ännu
bättre än sin granne vid bordet, hvilken, då han, såsom
varande en "gammaltroende" af raskolnikernas sekt,
aflagt återhållsamhetslöfte, förvisade potatisen från sin
tallrik och noga aktade sig för att sockra sitt te.

Sedan Mikael Strogoff slutat sin qvällsvard, gick han
icke upp på sin kammare, utan fortsatte maskinmessigt
sin vandring genom staden. Men ehuru den långa
skymningen ännu fortfor, skingrades folkmassan redan, gatorna
blefvo småningom folktomma och hvar och en uppsökte
sitt qvarter.

Hvarför hade icke Mikael Strogoff helt beskedligt
gått till sängs, såsom man bör göra efter att hafva
tillbragt en hel dag på jernväg? Tänkte han månne på den
unga liffländskan, som under några timmar varit hans
reskamrat? Då han icke hade något bättre att göra, tänkte
han på henne. Fruktade han, att, hon lemnad åt sig sjelf
i denna bullrande stad, skulle blifva utsatt för någon
förolämpning? Han fruktade det och hade orsak dertill.
Hoppades han då att träffa henne och, om så behöfdes,
göra sig till hennes beskyddare? Nej. Att träffa henne
var svårt. Hvad vidkommer att beskydda henne — med
hvad rätt?

— Ensam, — sade han för sig sjelf, — ensam midt
ibland dessa nomader! Och likväl äro de nuvarande
farorna intet vid sidan af dem, som framtiden för i hennes
väg! Sibirien! Irkutsk! Hvad jag går att trotsa för
Rysslands och tsarens skull, det gör hon för... För hvem?
För hvad? Hon har tillåtelse att passera gränsen. Och
landet på andra sidan är bragt i resning! Tatar-band
genomströfva stepperna!

Mikael Strogoff stannade då och då och började
reflektera.

— Utan tvifvel, — tänkte han, — har idén att
göra denna resa kommit på henne före invasionen! Kanske
är hon till och med sjelf okunnig om hvad som
försiggår!... Men nej, dessa köpmän talade i hennes
närvaro om oroligheterna i Sibirien... och hon syntes inte
förvånad... Hon bad ej ens om en förklaring... Men
följaktligen visste hon... och icke förty reser hon!...
Stackars flicka! Det motiv, som för henne dit, måste vara
mycket kraftigt! Men så modig hon än må vara — och det
är hon — skola dock krafterna svika henne under vägen,
och utan att nu tala om farorna eller hindren, skall hon
inte kunna uthärda en sådan resas ansträngningar...
Hon skall aldrig kunna uppnå Irkutsk!

Emellertid lät Mikael Strogoff allt jemt sina steg
ledas af slumpen, men då han var fullkomligt hemmastadd
i staden, kunde han icke komma i förlägenhet för att
hitta hem.

Efter att hafva gått omkring en timme, satte han
sig på en bänk, stödd mot ett stort träskjul, som midt
ibland många andra reste sig på ett mycket stort torg.

Han hade suttit der i fem minuter, då en hand
kraftigt lades på hans axel.

— Hvad gör du der? — frågade honom med sträf
röst en högväxt karl, som obemärkt hade nalkats.

— Jag hvilar mig, — svarade Mikael Strogoff.

— Skulle du kanske ämna tillbringa natten på
denna bänk? — återtog mannen.

— Ja, om det så lyster mig, — svarade Mikael
Strogoff med en för den simple köpman han borde vara
nästan något för bestämd ton.

— Kom då hit, så att man får se dig! — sade
mannen.

Mikael Strogoff, som nu erinrade sig, att han framför
allt måste vara försigtig, drog sig instinktmessigt tillbaka.

— Man behöfver inte se mig, — svarade han. Och
kallblodigt stälde han sig på ett afstånd från sin
interlokutör af ett tiotal steg.

Då han nu betraktade denne noga, tyckte han sig
hafva att göra med ett slags sigenare, liknande dem man
träffar på alla marknader och med hvilka det icke är
angenämt att komma i hvarken fysisk eller moralisk beröring.
Vidare varseblef han, då han uppmärksammare såg sig
omkring i mörkret, som började blifva allt tjockare,
bredvid skjulet en stor kärra, den vanliga kringflyttande
bostaden för dessa tsingarier, som i Ryssland vimla
öfverallt, der det finns några kopek att förtjena.

Under tiden hade sigenaren tagit två eller tre steg
framåt och beredde sig att inleda ett närmare samtal
med Mikael Strogoff, då i detsamma porten till skjulet
öppnades. En qvinna, som man knappt kunde se,
nalkades lifligt och sade på ett temligen rått språk, som Mikael
Strogoff fann utgöra en blandning af mongoliskan och
sibiriskan:

— Ännu en spion! Låt honom vara och kom in och
ät! <i>Paplukan</i><footnote>Ett slaga pannkaka.</footnote> väntar.

Mikael Strogoff kunde icke tillbakahålla ett leende
öfver den egenskap, man tilldelade honom, honom som
företrädesvis fruktade spionerna.

Men på samma språk svarade sigenaren med en
accent, helt olika qvinnans, några ord, som betydde:

— Du har rätt, Sangarr! Dessutom äro vi borta
i morgon!

— I morgon? — svarade qvinnan halfhögt och i
en ton, som förrådde en viss öfverraskning.

— Ja, Sangarr, — sade sigenaren, — i morgon,
och det är Fadern sjelf, som skickar oss bort — hvart
vi vilja ge oss af!

Derefter gingo mannen och qvinnan in i skjulet, hvars
port stängdes omsorgsfullt.

— Godt, — sade Mikael Strogoff för sig sjelf, — om
dessa sigenare hålla på att inte blifva förstådda, då de
tala i min närvaro, så råder jag dem att begagna ett
annat språk!

Då Mikael Strogoff var sibirier och hade tillbragt
sin barndom på stepperna, förstod han, såsom vi förut
sagt, nästan alla de munarter, som begagnas från Tartariet
ända till Ishafvet. Hvad beträffar den egentliga
betydelsen af de ord, som utbytts mellan sigenaren och hans
följeslagerska, egnade han icke vidare någon
uppmärksamhet deråt, i hvad afseende kunde det intressera
honom?

Då det redan var mycket sent, beslöt han återvända
till herberget för att der hemta någon hvila. I denna
afsigt tog han kosan utefter Volga-floden, hvars vatten
försvann under den mörka massan af otaliga båtar. Af
flodens rigtning fann han nu, hvad det var för ett ställe
han nyss lemnat. Denna hopgyttring af kärror och skjul
upptog just den vidsträckta plats, der hvarje år hölls den
förnämsta marknaden i Nischni-Novgorod — en
omständighet, som förklarade tilloppet på detta ställe af dessa
taskspelare och sigenare, komna från alla verldens kanter.

En timme senare njöt Mikael Strogoff en något
orolig sömn i en af dessa ryska sängar, som förefalla
utländingen så hårda, och morgonen derpå, den 17 Juli,
vaknade han, då det var full dager.

De fem timmar, han ytterligare måste tillbringa i
Nischni-Novgorod, förekommo honom såsom ett sekel.
Hvad kunde han för att fördrifva denna morgon göra
annat än att såsom den föregående aftonen ströfva
omkring på stadens gator? Sedan han väl gjort ifrån sig
frukosten, spänt igen sin nattsäck, låtit visera sin
podaroschna hos polisen, skulle han ej hafva annat att göra
än begifva sig af. Men då han icke var den, som steg
upp senare än solen, hoppade han ur sängen, klädde sig,
stoppade omsorgsfullt ned brefvet med det kejserliga
sigillet i en ficka, anbragt innanför fodret i hans lifrock,
hvarom han spände gördeln; derefter låste han igen sin
nattsäck och kastade den på ryggen. Sedan detta var
gjordt, betalade han sin räkning, alldenstund han icke
ville återvända till <i>Staden Konstantinopel</i> och ämnade
frukostera på Volgas strand, och derpå lemnade han
herberget.

För ännu större försigtighets skull begaf sig Mikael
Strogoff till en början till ångbåtskontoret, och der
förvissade han sig om, att <i>Kaukasus</i> skulle afgå vid den
sagda tiden. Nu först föll honom den tanken in, att då
den unga liffländskan skulle taga vägen öfver Perm, var
det också hennes plan att gå ombord på <i>Kaukasus</i>, i
hvilken händelse Mikael Strogoff borde komma att göra
ressällskap med henne.

Den öfre staden med sitt kremlin, hvars omkrets
utgör två verst och som i detta hänseende liknar Moskva,
var vid detta tillfälle ganska folktom. Guvernören bodde
ej ens längre der. Men lika tyst som det var i den öfre
staden, lika lifligt gick det till i den nedre!

Efter att hafva gått öfver Volga på en båtbrygga,
bevakad af ridande kosacker, ankom Mikael Strogoff till
just den plats, der han den föregående aftonen stött på
sigenarlägret. Det var ett litet stycke utom den
stadsdel, hvarest hölls denna Nischni-Novgorod-marknad, med
hvilken ej ens den i Leipzig kan täfla. På en vidsträckt
slätt, belägen på Volgas andra strand, reste sig
generalguvernörens provisoriska palats, och der är det denne
höge embetsmän på befallning residerar, så länge
marknaden varar, hvilken till följd af de element, hvaraf den
består, nödvändiggör en ständig uppsigt.

Denna slätt var då betäckt med trähus, symmetriskt
ordnade så, att mellan dem funnos temligen breda avenyer,
på hvilka folkmassan kunde cirkulera obehindradt. Dessa
sammangyttrade skjul af alla storlekar och alla former
bildade särskilda qvarter, afsedda för särskilda grenar af
handeln. Der funnos jernqvarteret, pelsvaruqvarteret,
yllevaruqvarteret, trävaruqvarteret, väfnadsqvarteret,
qvarteret för torkad fisk o. s. v. Några hus voro till och
med bygda af materialier vittnande om en hög grad af
fantasi, somliga af telådor i stället för tegel, andra af
saltadt kött i stället för mursten, d. v. s. af prof på de
varor, som deras egare der erbjödo köparna. Ett
egendomligt sätt att göra reklam, och dertill icke så litet
amerikanskt!

På en af dessa avenyer, den längsta af dem, var, då
solen ännu stod högt öfver horisonten, emedan den denna
morgon gått upp före kl. 4, tilloppet redan ansenligt.
Ryssar, sibirier, tyskar, kosacker, turkomaner, persier,
georgier, greker, ottomaner, hinduer, kineser, en
utomordentlig blandning af européer och asiater, pratade,
disputerade, höllo tal, handlade och vandlade.

Bärare, hästar, kameler, åsnor, båtar, kärror, allt
som kan tjena till att fortskaffa handelsvaror, var hopadt
på detta marknadsfält. Pelsverk, dyrbara stenar, sidentyg,
kaschmirsjalar, turkiska mattor, vapen från Kaukasus,
väfnader från Smyrna eller Ispahan, rustningar från Tiflis,
karavan-teer, europeiska bronsarbeten, schweiziska ur,
sammet och siden från Lyon, engelska bomullstyger,
vagnmakeriartiklar, frukter, grönsaker, Uralmineralier, malakit,
lasur-sten, doftande kryddor, parfymer, medicinalväxter,
trä, tjära, tågvirke, hornarbeten, meloner o. s. v., alla
Indiens, Kinas, Persiens, Kaspiska hafvets och Svarta
hafvets, Amerikas och Europas produkter voro samlade
på denna punkt af jordklotet.

Det var en rörelse, en spänning, ett stoj, ett sorl,
hvarom man icke kan göra sig en föreställning, ty
infödingarna af de lägre folkklasserna äro mycket
demonstrativa af sig, och utländingarna gifva knappast efter för
dem i detta afseende. Der funnos köpmän från mellersta
Asien, som, eskorterande sina varor, behöft ett helt år
för att göra färden öfver sina långa slätter och som icke
<img>Det var en rörelse, en spänning, ett stoj (sid. 64).</img>
förr än om ett år skulle återse sina bodar eller kontor.
Af så stor betydenhet är denna marknad i
Nischni-Novgorod, att omsättningsbeloppet der uppgår till icke mindre
än hundra millioner rubel.

På de öppna platserna mellan qvarteren i denna
improviserade stad såg man ett vimmel af alla slags
taskspelare: lindansare och akrobater, hvilka anstälde ett
bedöfvande oväsen med sina orkestrar och skränen från
sina puffande upptågsmakare; sigenare, som kommit ned
från bergen och spådde en gaplysten publik, hvilken
oupphörligt rekryterades; tsingarier eller tsinganer — det
namn, som ryssarna gifva åt sigenarna, ättlingarna af de
gamla kopterna — sjungande sina mest målande sånger
och dansande sina mest originella danser; kringströfvande
komedianter, framställande Shakspeares dramer, lämpade
efter smaken hos de i massor tillströmmande åskådarna.
Vidare på de långa avenyerna björnförevisare, som läto
sina fyrfota eqvilibrister röra sig i frihet; menagerier,
återljudande af hesa skrin från djur, som uppiggades af
tämjarens snärtande piska eller rödglödgade jernspett.
Slutligen midt på det stora mellersta torget, omgifven af
en ring af entusiasmerade dilettanter, en kör af
"Volga-roddare", hvilka, sittande på marken liksom på däcket af
sina båtar, låtsades ro, lydande taktpinnen, som sköttes
af en orkesteranförare, den verklige rorsmannen på denna
imaginära båt!

Ett egendomligt och förtjusande bruk — öfver hela
denna folkmassa uppflög en svärm af foglar ur de burar,
i hvilka man hade ditfört dem. Enligt en mycket
iakttagen plägsed vid Nischni-Novgorod-marknaden öppnade
fångvaktarna, i utbyte mot några af goda själar
barmhertigt erbjudna kopek, porten för sina fångar, och gladt
qvittrande, flydde nu dessa bort i hundratal.

Sådan var anblicken af slätten i det skick den borde
vara under de fem veckor, som den ryktbara marknaden
i Nischni-Novgorod vanligtvis räcker. Efter denna
bedöfvande period skulle det ofantliga sorlet dö bort såsom genom
ett trollslag, den öfre staden skulle återtaga sin vanliga
karaktär, den nedre staden återfalla i sin vanliga
enformighet, och af detta oerhörda tillopp af köpmän från
Europas och mellersta Asiens alla trakter skulle ej finnas
qvar hvarken en enda säljare, som ännu hade något öfver
att afyttra, eller en enda köpare, som ännu behöfde göra
någon affär.

Det bör här tilläggas, att denna gång åtminstone
voro Frankrike och England hvart och ett representerade
på den stora marknaden genom två af den moderna
civilisationens yppersta produkter, herrarna Harry Blount och
Alcide Jolivet.

De två korrespondenterna hade verkligen kommit
dit för att söka intryck, som kunde intressera deras läsare,
och de använde på bästa sätt de få timmar de kunde
förlora, ty äfven de hade för afsigt att gå ombord på
<i>Kaukasus</i>.

De sammanträffade med hvarandra på
marknadsplatsen och blefvo blott måttligt förvånade deröfver, emedan
en och samma instinkt borde draga dem in på samma
spår, men denna gång talade de icke med hvarandra och
inskränkte sig till en temligen kall helsning.

Af naturen optimist, tycktes Alcide Jolivet dessutom
finna, att allt gick som det borde, och då slumpen
lyckligtvis försett honom med mat och nattlogis, hade han
i sin annotationsbok inkastat några synnerligen välvilliga
anteckningar om staden Nischni-Novgorod.

Harry Blount deremot hade, sedan han förgäfves
sökt skaffa sig en qvällsvard, sett sig tvungen att ligga
under bar himmel. Han hade alltså betraktat
ställningar och förhållanden från en helt annan synpunkt och
funderade på en ljungande artikel mot en stad, der
värdshusvärdarne vägrade mottaga resande, som blott begärde
att få låta skinna sig i både "moraliskt och fysiskt
hänseende".

Med ena handen i fickan och med den andra
hållande sin långa pipa med björkskaft, tycktes Mikael Strogoff
vara den likgiltigaste och minst otåliga bland menniskor.
Af en viss sammandragning i hans ögonbrynsmuskler
skulle emellertid en iakttagare lätt insett, att han sväljde
förtreten.

I omkring två timmar hade han genomströfvat
stadens gator och återkom oföränderligen till
marknadsplatsen. Under det han gick omkring mellan grupperna, hade
han lagt märke till, att en verklig oro visade sig hos alla
de köpmän, som kommit från de till Asien gränsande
trakterna. Affärerna ledo synbart deraf. Att taskspelare,
lindansare och eqvilibrister anstälde stort oväsen framför
deras stånd, det förstås, ty dessa stackars satar hade
intet att riskera i en affärsspekulation, men handlandena
tvekade att inlåta sig i affärer med köpmännen från
mellersta Asien, hvilkas land var oroadt genom den
tartariska invasionen.

Äfven ett annat symptom, som borde blifva
uppmärksammadt. I Ryssland ser man den militära
uniformen vid alla tillfällen. Soldaterna blanda sig gerna i
folkmassan, och just under denna marknad i
Nischni-Novgorod få polisagenterna vanligtvis hjelp af talrika kosacker,
hvilka med lansen i handen upprätthålla ordningen i
denna samling af tre hundra tusen främlingar.

Men denna dag syntes militären, kosacker och andra,
icke till på marknadsplatsen. Utan tvifvel hade
regimentena i afvaktan på ett plötsligt uppbrott blifvit
konsignerade i sina kaserner.

Om emellertid soldaterna icke visade sig, så var
detta ingalunda fallet med officerarne. Allt ifrån den
föregående aftonen lemnade adjutanterna
generalguvernörens palats och sprängde bort i alla rigtningar. En
ovanlig rörelse egde alltså rum, hvilken blott kunde förklaras
af tilldragelsernas vigt. Staffetterna mångfaldigades på
provinsens vägar, både åt Vladimir-sidan och Ural-sidan.
Ett oupphörligt utbyte af telegrafdepescher pågick med
Moskva och S:t Petersburg. Nischni-Novgorods läge,
icke långt från den sibiriska gränsen, nödvändiggjorde
synbarligen allvarsamma åtgärder. Man kunde icke glömma,
att staden under fjortonde seklet blifvit intagen två
gånger af dessa tartarers förfäder, hvilka Feofar Khans
ärelystnad kastade öfver de kirghisiska stepperna.

En icke mindre än generalguvernören sysselsatt hög
person var polismästaren. Hans kommissarier och han
sjelf, hvilkas åliggande det var att upprätthålla ordningen,
mottaga klagomål och öfvervaka förordningarnas
efterlefnad, sutto icke med händerna i kors. Polisens dag och
natt öppna byråer voro oupphörligt belägrade, lika mycket
af stadsinvånarna som af de europeiska och asiatiska
främlingarna.

Mikael Strogoff befann sig just på det midtersta
torget, då ett rykte spred sig, att polismästaren genom
en stafett blifvit kallad till generalguvernörens palats.
En vigtig, från Moskva ankommen depesch, sade man,
var orsaken till denna åtgärd.

Polismästaren begaf sig alltså till generalguvernörens
palats, och genast cirkulerade såsom genom en allmän
aning den nyheten, att någon allvarsam, ovanlig åtgärd,
som man ej kunde gissa sig till, skulle vidtagas.

Mikael Strogoff lyssnade till hvad som sades för att,
om händelsen så fogade, draga fördel deraf.

— Man skall afsluta marknaden! — utbrast en.

— Regimentet Nischni-Novgorod har fått order att
bryta upp! — svarade en annan.

— Man säger, att tartarerna hota Tomsk!

— Se här kommer polismästaren! — ropade man
från alla håll.

Plötsligt uppstod ett starkt sorl, hvilket småningom
dog bort och hvarpå följde en fullkomlig tystnad. Hvar
och en anade något vigtigt meddelande från
regeringens sida.

Företrädd af sina agenter, hade polismästaren
lemnat generalguvernörens palats. En afdelning kosacker
åtföljde honom och tvang folkmassan medelst våldsamt
gifna och tåligt mottagna stötar att ordna sig i led.

Polismästaren uppnådde midten af det mellersta
torget, och hvar och en kunde se, att han höll en skrifvelse
i handen.

Derpå uppläste han med hög röst följande
tillkännagifvande:

<i>Kungörelse af guvernörsembetet i Nischni-Novgorod.</i>

1:o. Förbud för hvarje rysk undersåte att lemna
provinsen, af hvad anledning det vara må.

2:o. Befallning till alla utländingar af asiatisk
härkomst att lemna provinsen inom tjugufyra timmar.

*
</chapter>

<chapter name="6. Broder och syster">
<table o>
<td c><big>SJETTE KAPITLET.</big>
<td c><h2>Broder och syster.</h2>
</table>

Dessa för de enskilda intressena högst skadliga
försigtighetsmått berättigades dock fullkomligt af
omständigheterna.

— Förbud för hvarje rysk undersåte att lemna
provinsen — om Ivan Ogareff ännu fans i provinsen, var
detta förbud ett sätt att hindra honom från att,
åtminstone icke utan stora svårigheter, återförena sig med
Feofar Kahn och sålunda beröfva tartarchefen en
fruktansvärd underbefälhafvare.

— Befallning till alla utländingar af asiatisk
härkomst att lemna provinsen inom tjugufyra timmar — det
var att i massa aflägsna de från mellersta Asien komna
handlandena, äfvensom dessa sigenarband, som äro
närmare eller fjärmare beslägtade med de tartariska eller
mongoliska befolkningarna och som marknaden samlat der.
Lika många hufvuden der funnos, lika många spioner
kunde man befara, och deras utdrifvande kräfdes
otvifvelaktigt af sakernas ställning.

Det är lätt att inse verkan af dessa två åskslag,
som träffade Nischni-Novgorod, hvilket man naturligtvis
företrädesvis åsyftade och som deraf berördes mera än
någon annan stad.

Alltså kunde de infödingar, som af affärer kallats på
andra sidan af den sibiriska gränsen, icke längre lemna
provinsen, åtminstone icke för ögonblicket. Innehållet af
kungörelsens första punkt var tydligt och klart. Det
medgaf intet undantag. Hvarje enskildt intresse borde
försvinna inför det allmänna intresset.

Hvad beträffar den andra artikeln i kungörelsen,
tålde likaledes dess befallning om främlingarnas aflägsnande
ingen motsägelse. Den afsåg inga andra främlingar än
dem, som voro af asiatisk härkomst, men dessa hade
intet annat att göra än att åter packa in sina varor och
fara hem samma väg, som de kommit. Hvad beträffar
alla dessa taskspelare, hvilkas antal var så ansenligt och
som hade att tillryggalägga inemot 1,000 verst för att
uppnå den närmaste gränsen, så var det för dem elände
med kort uppskof.

Också höjdes genast mot denna ovanliga åtgärd ett
mummel af protester, ett förtviflans skri, som dock snart
undertrycktes genom kosackernas och polisbetjenternas
närvaro.

Och nästan genast började hvad man skulle kunna
kalla utflyttningen från denna vidsträckta slätt. De
framför salustånden utspända skynkena hoplades; de
ambulatoriska teatrarna försvunno stycke efter stycke; danserna
och sångerna upphörde; puffningarna tystnade; eldarna
släcktes; lindansarnas linor nedspändes; de gamla,
stelbenta hästarna vid dessa flyttande bostäder återkommo
från stallen till skalmarna. Med piskan eller käppen i
handen påskyndade polisbetjenten eller soldaten de
sölande och drogo icke i betänkande att rycka ned tälten, till
och med innan de stackars sigenarna hade lemnat dem.
Tydligen borde, då sådana mått och steg vidtogos,
Nischni-Novgorods torg vara utrymdt före aftonen och på den
stora marknadens tumult följa öknens tystnad.

<img>Derpå uppläste han med hög röst följande (sid. 70).</img>

Och det bör ännu en gång upprepas — ty det var
en af dessa åtgärder nödvändiggjord skärpning — för alla
dessa nomader, som utvisningsdomen träffade omedelbart,
voro äfven Sibiriens stepper förbjudna, och de måste
derför begifva sig till trakterna söder om Kaspiska hafvet,
till Persien, till Turkiet eller Turkestans slätter. Det
var dem icke tillåtet att passera militärstationerna vid
Ural och de berg, hvilka bilda liksom en förlängning af
denna flod på ryska gränsen. De voro alltså nödsakade
att tillryggalägga ett tusental verst, innan de kunde sätta
sin fot på fri mark.

Ögonblicket efter sedan kungörelsen upplästs af
polismästaren, kom Mikael ofrivilligt att göra en
sammanställning, som instinktmessigt uppdök i hans själ.

— Besynnerliga sammanträffande, — tänkte han,
— mellan denna kungörelse, som utdrifver de från Asien
härstammande främlingarna, och de ord, som i natt utbötos
mellan de två sigenarna. — Det är Fadern sjelf, som
skickar oss dit vi vilja! — hade den gamle mannen sagt.
Men "Fadern" det ville säga detsamma som kejsaren.
Man kallar honom icke annorlunda bland folket. Huru
kunde dessa sigenare förutse den åtgärd, som vidtagits
mot dem, huru kunde de veta af den på förhand, och
hvart vilja de då begifva sig? Dessa menniskor förefalla
mig misstänkta, men guvernörens kungörelse synes mig
emellertid snarare böra gagna än skada dem!

Men denna, säkerligen fullkomligt rigtiga tanke
förjagades genast af en annan, som borde fördrifva
alla andra funderingar ur Mikael Strogoffs själ. Han
glömde sigenarna, deras misstänkta ord, den
besynnerliga sammanställning, han gjort med anledning af
kungörelsens uppläsande. Minnet af den unga liffländskan
framträdde plötsligt inför honom.

— Det stackars barnet! — utbrast han, liksom
ofrivilligt. — Hon kan numera inte passera gränsen!

Den unga flickan var verkligen från Riga; hon var
liffländska, följaktligen ryska; hon kunde alltså icke mera
lemna det ryska området. Det pass, som utfärdats åt
henne före de nya åtgärderna, gälde synbarligen icke längre.
Alla vägarna i Sibirien skulle nu obevekligen blifva
stängda för henne, och hvad orsak hon än kunde hafva
att begifva sig till Irkutsk, var det henne från denna
stund förbjudet att resa dit.

Denna tanke sysselsatte lifligt Mikael Strogoff. Han
hade, till en början oredigt, sagt sig sjelf, att han kanske,
utan att han behöfde bryta mot hvad hans vigtiga mission
fordrade af honom, skulle kunna bispringa detta
oförskräckta barn, och denna tanke hade lett mot honom. Då
han kände de faror, som han, en energisk och kraftfull
man, personligen skulle hafva att bekämpa i ett land, med
hvars vägar han dock var förtrogen, kunde han icke dölja
för sig, att dessa faror skulle blifva oändligt mera
fruktansvärda för en ung flicka. Då hon ämnade sig till
Irkutsk, skulle hon följa samma väg som han, skulle hon
blifva tvungen att taga sig fram midt ibland inkräktarnas
horder, på samma sätt som han sjelf. Om hon dessutom
och med all sannolikhet blott kunde förfoga öfver de
resurser, som äro nödvändiga på en under vanliga
omständigheter företagen resa, huru skulle hon lyckas fullborda
den under förhållanden, som händelserna skulle göra icke
blott farliga, utan äfven kostsamma?

— Nå väl, — hade han sagt till sig sjelf, —
alldenstund hon tager Perm-vägen, är det nästan omöjligt,
att jag inte skall träffa henne. Jag vill derför vaka
öfver henne, utan att hon misstänker det, och då hon
tycks mig ha lika brådt som jag sjelf att komma fram till
Irkutsk, skall hon inte vålla mig något dröjsmål.

Men den ena tanken drager den andra efter sig.
Mikael Strogoff hade hittills räsonnerat blott under
förutsättning, att här var en god handling att göra, en
tjenst att visa. En ny idé föddes i hans hjerna, och
frågan framstälde sig för honom i en helt annan dager.

— Men i sjelfva verket, — sade han för sig sjelf, — kan
jag ha större behof af henne, än hon möjligen skulle ha
af mig. Hennes närvaro kan inte blifva mig onyttig och
skulle bidraga till att tillintetgöra alla misstankar med
afseende på mig. I den öfver steppen ensam resande
mannen kan man lättare ana tsarens kurir. Om deremot
denna unga flicka åtföljer mig, skall jag mycket lättare
i allas ögon vara den Nikolas Korpanoff, som min
podaroschna utger mig för. Hon måste alltså göra mig
ressällskap! Jag måste alltså återfinna henne till hvad pris
som helst! Det är inte sannolikt, att hon sedan i går
afton kunnat skaffa sig något åkdon för att lemna
Nischni-Novgorod. Jag vill söka upp henne, och må Gud
leda mig!

Mikael Strogoff lemnade stora torget i
Nischni-Novgorod, der tumultet, som framkallades genom utförandet
af de föreskrifna åtgärderna, i detta ögonblick uppnådde
sin höjdpunkt. Protester från de utvisade främlingarna,
rop af polisbetjenterna och kosackerna, som bemötte dem
med grofhet, framkallade ett obeskrifligt tumult. Den
unga flicka han sökte kunde icke befinna sig der.

Klockan var nio på morgonen. Ångbåten afgick icke
förr än på middagen. Mikael Strogoff hade alltså omkring
två timmar på sig för att återfinna den, som han ville
göra till sin följeslagerska på resan.

Han gick ännu en gång öfver Volga och skyndade
igenom alla qvarteren på andra stranden, der folkmassan
var mycket mindre ansenlig. Han genomletade, skulle
man kunnat säga, gata för gata den öfre staden och den
nedre staden. Han gick in i kyrkorna, naturliga
tillflyktsorter för alla som gråta, alla som lida. Ingenstädes
träffade han den unga liffländskan.

— Och dock, — upprepade han, — kan hon ännu
inte ha lemnat Nischni-Novgorod. Låtom oss derför
fortfara att söka!

Mikael Strogoff ströfvade sålunda omkring i två
timmar. Han gick utan att stanna, han kände ingen
hunger; han lydde en befallande känsla, som icke längre
tillät honom att reflektera. Allt förgäfves!

Det rann honom nu i sinnet, att den unga flickan
kanske icke visste något om kungörelsen — en emellertid
otrolig sak, ty ett sådant åskslag hade icke kunnat
inträffa utan att höras af alla. Tydligen intresserad af att
få veta de minsta nyheter, som kommo från Sibirien,
huru skulle hon då kunna vara okunnig om de åtgärder,
som vidtagits af guvernören, åtgärder, som drabbade
henne så omedelbart?

Men om hon nu också icke kände till dem, skulle
hon om några timmar komma till kajen, der ångbåten
låg, och der skulle någon obeveklig polisbetjent brutalt
förbjuda henne att gå om bord! Mikael Strogoff måste
till hvad pris som helst träffa henne dessförinnan, och
tack vare honom skulle hon då kunna undvika denna
olycka.

Hans spaningar blefvo fåfänga, och han hade snart
förlorat allt hopp att återfinna henne.

Klockan var nu elfva. Ehuru detta under alla andra
förhållanden skulle hafva varit onyttigt, tänkte Mikael
Strogoff nu på att uppvisa sin podaroschna på
polismästarens byrå. Kungörelsen kunde synbarligen icke angå
honom, emedan detta fall blifvit förutsedt hvad
beträffade honom, men han ville försäkra sig om, att ingen
invändning kunde göras mot hans afresa från staden.

Mikael Strogoff måste alltså vända om till Volgas
andra strand och gå till det qvarter, der polismästarens
byrå befann sig.

Det var stort tillopp af menniskor, ty om också
främlingarna fått befallning att lemna provinsen, måste
de icke desto mindre underkasta sig vissa
formaliteter, innan de fingo begifva sig af. Utan detta
försigtighetsmått skulle en ryss, mer eller mindre inblandad
i den tartariska uppresningen, förklädd kunnat passera
gränsen — och det var detta kungörelsen ville förhindra.
Man skickade bort folk, men icke desto mindre måste
tillåtelse erhållas att få resa sin väg.

Alltså uppfylde taskspelare, sigenare, blandade med
köpmän från Persien, Turkiet, Indien, Turkestan och
Kina, gården och polisbyråerna.

Hvar och en hade brådtom, ty transportmedlen skulle
blifva särdeles efterfrågade af denna massa utdrifna
menniskor, och de, som hörde sig om efter sådana för sent,
skulle löpa stor fara att ej kunna lemna staden inom den
föreskrifna yttersta tiden — hvilket skulle hafva
blottstält dem för polisens brutala mellankomst.

Tack vare sina kraftiga armbågar kunde Mikael
Strogoff bana sig väg öfver gården. Men att komma in
i byråerna och framtränga ända till tjenstemännens lucka,
det var en långt kinkigare sak. Ett ord, hviskadt i örat
på en kommissarie, och några rubler, som han tryckte i
handen på honom, hade en så kraftig verkan, att han
fick passera.

Sedan polistjenstemannen infört honom i väntsalen,
gick han att underrätta en förman.

Mikael Strogoff kunde alltså hoppas att få sin
räkning med polisen uppgjord och att fritt kunna begifva
sig af.

Under tiden såg han sig omkring. Och hvad såg han?

Jo, snarare nedsjunken än sittande på en bänk, en
ung flicka, ett rof för en stum förtviflan, ehuru han knappt
kunde se hennes ansigte, hvars profil ensam aftecknade
sig på väggen.

Mikael Strogoff hade icke bedragit sig. Han hade
igenkänt den unga liffländskan.

Då hon icke visste något om guvernörens
kungörelse, hade hon kommit till polisbyrån för att låta visera
sitt pass! Man hade vägrat skrifva på detsamma! Utan
tvifvel hade hon fått tillstånd att begifva sig till Irkutsk,
men kungörelsen var tydlig och klar; den upphäfde alla
föregående tillåtelser, och de sibiriska vägarna voro
stängda för henne.

Mycket lycklig öfver att ändtligen hafva återfunnit
den unga flickan, nalkades Mikael Strogoff henne.

Hon betraktade honom ett ögonblick, och hennes
ansigte upplystes af en glädjeblixt, då hon igenkände sin
reskamrat. Hon reste sig instinktmessigt, och liksom en
skeppsbruten hakar sig fast vid ett vrak, gick hon att
bedja honom om hjelp.

I detta ögonblick lade polistjenstemannen sin hand
på Mikael Strogoffs axel.

— Polismästaren väntar er! — sade han.

Utan att säga ett ord åt den, som han sökt så
ifrigt sedan den föregående aftonen, utan att ens lugna
henne med en åtbörd, som skulle kunnat kompromettera
både henne och honom sjelf, följde han
polistjenstemannen genom de täta grupperna.

Då den unga liffländskan såg den försvinna, som
ensam skulle kunnat komma henne till hjelp, sjönk hon
åter ned på bänken.

Tre minuter hade icke förflutit, förr än Mikael
Strogoff åter visade sig i salen, åtföljd af en polistjensteman.
Han höll i handen sin podaroschna, hvilken för honom
öppnade alla Sibiriens vägar.

Han nalkades nu den unga liffländskan, och
räckande henne handen, sade han:

— Syster...

Hon förstod honom! Hon reste sig, liksom om någon
plötslig ingifvelse ej skulle tillåtit henne att tveka.

— Syster —, upprepade Mikael Strogoff, — vi äro
berättigade att fortsätta vår resa till Irkutsk. Kommer du?

— Jag följer dig, broder —, svarade den unga
flickan, läggande sin hand i Mikael Strogoffs.

Och båda lemnade polisens hus.

*
</chapter>
<chapter name="7. Utför Volga">
<table o>
<td c><big>SJUNDE KAPITLET.</big>
<td c><h2>Utför Volga.</h2>
</table>

Strax före kl. 12 på middagen samlade ångarens
ringklocka på Volga-kajen ett stort tillopp af menniskor,
ty bland dem funnos de, som fingo följa med, och de,
som velat följa med. <i>Kaukasus</i>’ ångpannor hade
tillräcklig ånga uppe. Ur dess skorsten uppsteg blott en
lätt rök, medan från ångpipan och säkerhetsventilerna
utströmmade hvit ånga.

Vi behöfva icke säga, att polisen öfvervakade
<i>Kaukasus</i>’ afgång och visade sig obeveklig mot dem bland
resenärerna, som icke voro berättigade att lemna staden.

En mängd kosacker redo fram och tillbaka på kajen,
färdiga att lemna polistjenstemännen handräckning, men
de behöfde icke mellankomma, och allt försiggick utan
motstånd.

På den bestämda timmen ljöd den sista ringningen,
trossarna kastades loss, ångarens väldiga hjul piskade
vattnet med sina ledade skoflar och <i>Kaukasus</i> ilade snabbt
fram mellan de två städer, som bilda Nischni-Novgorod.

Mikael Strogoff och den unga liffländskan hade tagit
biljett på <i>Kaukasus</i> och fått gå om bord utan någon
svårighet. Såsom vi veta, berättigade den för Nikolas
Korpanoff utfärdade podaroschnan denne handlande att hafva
en eller flere personer i sitt sällskap på sin resa i
Sibirien. De voro alltså en broder och en syster, som reste
tillsammans under den kejserliga polisens garanti.

Sittande på akterdäcket, sågo de två reskamraterna
den af guvernörens kungörelse så djupt uppskakade staden
försvinna för sina blickar.

Mikael Strogoff hade icke sagt något åt den unga
flickan, han hade icke stält en enda fråga till henne.
Han väntade, att, om hon ville säga något, hon sjelf skulle
tilltala honom. Den unga flickan hade brådtom att få
lemna bakom sig denna stad, der hon skulle hafva måst
qvarstanna såsom fånge utan denne oväntade, af försynen
skickade beskyddares mellankomst. Hon sade ingenting,
men hennes blick tackade på hennes vägnar.

Volga, de gamles Rha, anses såsom hela Europas
ansenligaste flod, och dess längd understiger icke fyra
tusen verst. Det i dess öfre lopp temligen ohelsosamma
vattnet uppblandas vid Nischni-Novgorod med Okas, en
från Rysslands mellersta provinser kommande strid biflod.

Man har ganska träffande liknat det ryska kanal-
och flodnätet vid ett gigantiskt träd, hvars grenar sprida
sig öfver alla delar af kejsarriket. Det är Volga, som
bildar stammen af detta träd, och till rötter har den
sjuttio mynningar, som sönderdela sig på Kaspiska
hafvets strand. Den är segelbar från Kiew, hufvudstaden i
guvernementet Tver, d. v. s. under största delen af
sitt lopp.

Det bolags ångbåtar, som underhålla förbindelsen
mellan Perm och Nischni-Novgorod, tillryggalägga
temligen fort de 350 verst, som skilja denna stad från
staden Kasan. Det är sant, att dessa ångbåtar blott
behöfva gå utför Volga, hvilken ökar deras egen hastighet
med omkring två mil. Men då de kommit till en punkt,
der Kama utmynnar i Volga, d. v. s. ett litet stycke
nedanför Kasan, måste de lemna hufvudfloden och gå
uppför bifloden ända till Perm. Allt tillsammans taget, och
ehuru <i>Kaukasus</i> hade en kraftig maskin, borde ångaren
icke göra mer än sexton verst i timmen. Om en timmes
uppehåll i Kasan afräknades, skulle resan från
Nischni-Novgorod till Perm alltså räcka omkring sextio eller
sextiotvå timmar.

Dessutom var denna ångare mycket väl inredd, och
allt efter sin samhällsställning eller sina tillgångar
fördelade sig dess passagerare i tre skilda klasser. Mikael
Strogoff hade omtänksamt försäkrat sig om två första
klassens hytter, så att hans unga följeslagerska kunde
draga sig tillbaka och vara ensam, när hon så fann
för godt.

<img>"Syster", sade han (sid. 78.)</img>

<i>Kaukasus</i> var öfverfyld af alla slags passagerare.
En del asiatiska resenärer hade ansett det lämpligt att
genast resa från Nischni-Novgorod. På den del af
ångbåten, som var förbehållen åt första klassens
passagerare, sågos armenier i långrockar och med ett slags mitror
på hufvudet; judar, igenkänliga på sina toppmössor; rika
kineser i sina traditionella kostymer, en mycket vid, blå,
violett eller svart långrock, öppen fram och baktill, och
deröfver ännu en rock med stora ärmar, hvars snitt
erinrar om det hos popernas; turkar, som ännu buro den
nationella turbanen; hinduer med fyrkantig mössa, med
ett simpelt rep i stället för gördel, och af hvilka några,
åt hvilka man förbehållit benämningen schikarpurier, sköta
all handeln i mellersta Asien, och slutligen tartarer i
stöflar, prydda med mångfärgade snören, och hvilkas bröst
var öfversålladt med broderier. Alla dessa handlande
hade måst i lastrummet och på däcket hopa sin stora
packning, hvars transport torde blifva dem dyr, ty enligt
reglementet hade de icke rättighet att hvar och en
medföra mera än tjugu skålpund.

På <i>Kaukasus</i>’ fördäck voro i större antal
grupperade icke allenast främlingar, utan äfven ryssar, som
kungörelsen icke förhindrade att begifva sig till städerna
inom guvernementet.

Der såg man mujiker i mössor eller kasketter, klädda
i en smårutig skjorta under den vida pelströjan, och
bönder från Volga med de blå byxorna instoppade i
stöflarna, ett rep åtdraget om den rosenröda skjortan, platt
kaskett eller filtmössa. Några qvinnor i blommiga
bomullsklädningar buro förkläden i lifliga färger och hade på
hufvudet en näsduk med rödt mönster. De voro till
största delen passagerare af tredje klassen, som
lyckligtvis ej behöfde oroa sig öfver en lång hemresa. Öfver
hufvud taget var denna del af däcket alldeles upptaget.
Också vågade sig knappast passagerarna på akterdäcket
in bland dessa mycket blandade grupper.

Emellertid ilade <i>Kaukasus</i> med all den hastighet,
dess hjulskoflar kunde åstadkomma, framåt mellan
Volgas stränder. Den mötte talrika båtar, hvilka af
bogserångare drogos uppför floden och till Nischni-Novgorod
förde alla slags handelsartiklar. Derefter passerade man
träflottar, långa som de oändliga sargassosträckorna i
Atlantiska oceanen, och pråmar, lastade så, att relingen
låg nästan i vattenytan, och, såsom det tycktes, nära att
gå till bottnen — en nu onyttig färd, då marknaden
blifvit tvärt upplöst redan vid sin början.

Från Volgas, af ångarens svallvågor öfverspolade
dyiga stränder flögo upp svärmar af änder, som flydde,
uppgifvande bedöfvande skrin. Något längre bort, på
dessa torra, af alar, pilar och aspar infattade slätter,
skingrade sig skaror af mörkröda kor, hjordar af får
med brun ull och stora massor af svin. Några med
magert bohvete och råg besådda åkrar sträckte sig ända
till de halfodlade sluttningarna, hvilka dock icke erbjödo
någon anmärkningsvärd utsigt. En tecknare på jagt efter
pittoreska vyer skulle icke i dessa enformiga trakter
funnit något värdigt att återgifvas af hans ritstift.

Två timmar efter <i>Kaukasus</i>’ afgång vände sig den
unga liffländskan till Mikael Strogoff och sade:

— Du ämnar dig till Irkutsk, broder?

— Ja, syster, — svarade den unge mannen. — Vi
ha båda samma väg; följaktligen skall du resa öfverallt,
der jag reser.

— I morgon, broder, skall du få veta, hvarför jag
lemnat Östersjöns strand för att bege mig till trakterna
bortom Ural-bergen.

— Jag begär inte att få veta något, syster.

— Du skall få veta allt, — svarade den unga
flickan, hvars läppar formade sig till ett sorgset leende.
— En syster bör inte dölja något för sin bror. Men i
dag vore det mig omöjligt!... Ansträngning, förtviflan
ha brutit mina krafter!

— Vill du hvila dig i din hytt? — frågade Mikael
Strogoff.

— Ja... ja... och i morgon...

— Kom då...

Han tvekade att afsluta meningen, liksom om han
velat fullborda den med sin följeslagerskas namn, hvilket
han ännu icke kände.

— Nadia, — sade hon, räckande honom handen.

— Kom, Nadia, — svarade Mikael Strogoff, — och
förfoga fritt öfver din broder Nikolas Korpanoff.

Han förde den unga flickan till hytten, som han vid
aktersalongen försäkrat sig om för hennes räkning.

Mikael Strogoff gick åter upp på däck, och nyfiken
att få höra nyheter, som möjligen kunde föranleda någon
ändring i hans marschruta, gaf han sig in bland
passagerare-grupperna, lyssnande till, men icke deltagande i
samtalen. Om dessutom slumpen gjorde, att han blef
tillfrågad och sålunda tvungen att svara, skulle han gifva
sig ut för att vara köpmannen Nikolas Korpanoff, som
<i>Kaukasus</i> återförde till gränsen, ty han ville icke, att
man skulle kunna misstänka, att en särskild fullmakt
berättigade honom att resa i Sibirien.

De främlingar, som befunno sig om bord på
ångaren, kunde naturligtvis ej annat än tala om dagens stora
tilldragelser, om kungörelsen och dess följder. Dessa
stackars menniskor, som knappt hunnit hemta sig efter
ansträngningarna under en resa genom mellersta Asien,
sågo sig nu tvungna att återvända, och att de icke i ord
gåfvo luft åt sin vrede och förtviflan, kom sig deraf, att
de icke vågade det. En med vördnad blandad fruktan
afhöll dem derifrån. Det var möjligt, att
poliskommissarier, åt hvilka man uppdragit att öfvervaka de resande,
hemligen gått om bord på <i>Kaukasus</i>, hvarför det var bäst
att styra sin tunga; när allt kom omkring, var det långt
bättre att blifva utvisad än att inspärras i en fästning.
Också kunde svårligen bland dessa grupper, der man teg
eller meddelandena utbyttes med en viss försigtighet,
vinnas någon nyttig upplysning.

Men om Mikael Strogoff ej blef i tillfälle att
inhemta något från detta håll, om till och med läpparna
mer än en gång slötos, då han kom i närheten — ty man
visste icke, hvem han var —, träffades dock hans öra
snart af de högljudda orden från en person, som föga
bekymrade sig om, huruvida de hördes eller ej.

Den högröstade mannen uttryckte sig på ryska, men
med främmande accent, och den person, som samtalade
med honom, svarade på ett språk, som ej heller var hans
eget modersmål.

— Huru —, sade den förre, — huru, ni på samma
ångbåt, min käre kollega, ni, som jag råkade på den
kejserliga festen i Moskva och som jag blott uppsnappade
en skymt af i Nischni-Novgorod?

— Jag sjelf —, svarade den andre torrt.

— Nå väl, för att tala upprigtigt, så väntade jag
inte, att ni skulle följa efter mig så omedelbart, och på
så nära håll!

— Jag följer inte efter er, min herre, jag har
försteget framför er!

— Försteget, försteget! Låtom oss antaga, att vi
gå i bredd, med lika stora steg, som två soldater i
paraden, och låtom oss, för tillfället åtminstone, komma
öfverens, om ni så behagar, att den ene inte får lemna
den andre bakom sig!

— Jag skall tvärt om lemna er bakom mig.

— Det få vi väl se, när vi befinna oss på
krigsskådeplatsen; men för tusan, låtom oss till dess vara
reskamrater! Sedermera få vi nog tid och tillfälle att blifva
rivaler!

— Fiender.

— Må vara, fiender då! Hvad ni säger, min käre
kollega, utmärker sig genom en tydlighet, som är alldeles
i min smak. Er vet man åtminstone hvar man har!

— Hvad ligger det för ondt deri?

— Alldeles intet. Också vill jag i min ordning
bedja er om tillåtelse att få närmare tydliggöra vår
ömsesidiga ställning.

— Gör så!

— Ni ämnar er till Perm liksom jag?

— Liksom ni.

— Och förmodligen reser ni till Perm öfver
Jekaterinenburg, emedan detta är den bästa vägen och den,
der man färdas säkrast öfver Ural-bergen?

— Förmodligen.

— Sedan vi väl passerat gränsen, befinna vi oss
i Sibirien, d. v. s. midt uppe i invasionen.

— Ja, det göra vi.

— Nå väl, då, men först då, är stunden kommen
att säga: Hvar och en för sig, och Gud med...

— Med mig!

— Gud med er, er ensam! Mycket bra! Men
alldenstund vi ha framför oss ett åttatal neutrala dagar och,
efter all sannolikhet, nyheter ej skola regna på oss
under vägen, så låtom oss vara vänner till det ögonblick,
då vi blifva rivaler!

— Fiender.

— Ja alldeles, fiender! Men låtom oss till dess
handla i samdrägt och visa oss hyggliga mot hvarandra.
Jag lofvar er dessutom att behålla för mig sjelf allt hvad
jag får se...

— Och jag allt hvad jag får höra.

— Det är öfverenskommet?

— Det är öfverenskommet.

— Er hand?

— Här har ni den.

Och den förre interlokutörens hand, d. v. s. fem vidt
utspärrade fingrar, skakade kraftigt de två fingrar, som
den andre flegmatisk räckte honom.

— Apropos, — sade den förre, — jag har i dag
på morgonen kunnat telegrafera till min kusin sjelfva
texten i kungörelsen redan kl. 10,17.

— Och jag har skickat den till <i>Daily Telegraph</i>
kl. 10,13.

— Bravo, herr Blount!

— Ypperligt, herr Jolivet!

— Med förbehåll af revanche!

— Det skall bli svårt!

— Man måste ändå försöka!

Med dessa ord helsade den franske korrespondenten
förtroligt den engelske, hvilken, böjande på hufvudet,
besvarade hans helsning med fullkomligt britisk stelhet.

Guvernörens kungörelse angick icke dessa två
nyhetsjägare, emedan de hvarken voro ryssar eller
härstammade från Asien. De hade derför afrest, och att de hade
lemnat Nischni-Novgorod på samma gång, kom sig deraf,
att samma instinkt dref dem vidare. Det var alltså
naturligt, att de tagit samma transportmedel och att de
följde samma väg ända till de sibiriska stepperna.
Reskamrater, vänner eller fiender, hade de framför sig åtta
dagar, "innan jagten börjades". Och då gälde det, hvem
som var den skickligaste! Alcide Jolivet var den, som
först föreslagit vapenhvilan, och så likgiltig den än var
honom, hade Harry Blount gått in derpå.

Vare härmed huru som helst, så klingade
fransmannen, alltid öppen och till och med något talträngd, och
engelsmannen, ständigt sluten, ständigt dryg, vid
middagen samma dag och vid samma bord med hvarandra,
drickande för sex rubel buteljen äkta Cliquot, ädelmodigt
gjordt af den friska safven i traktens björkar.

Under det Mikael Strogoff hörde Alcide Jolivet och
Harry Blount sålunda språka med hvarandra, hade han
sagt för sig sjelf:

— Se der två nyfikne och påflugne, som jag sannolikt
stöter tillsammans med på min väg. Det syns mig
försigtigt att hålla dem på afstånd.

Den unga liffländskan infann sig icke vid
middagsbordet. Hon sof i sin hytt, och Mikael Strogoff ville
icke låta väcka henne. Aftonen inbröt alltså, utan att
hon åter visat sig på däcket.

Den långa skymningen mättade nu atmosferen med
en svalka, som passagerarna begärligt njöto af efter
dagens tryckande hetta. Då tiden var temligen framskriden,
tänkte de flesta ej ens på att återvända till salongerna
eller hytterna. Utsträckta på sätena, inandades de med
förtjusning de fläktar, som framkallades genom ångarens
snabba fart. Vid denna tid på året och under denna
breddgrad borde himlen knappt förmörkas mellan aftonen
och morgonen, och denna omständighet gjorde det för
rorgängaren mycket lätt att taga sig fram mellan de
talrika farkoster, som gingo utför eller uppför Volga.

Det blef emellertid så godt som natt mellan kl. 11
och 2 på morgonen, ty då var det nymåne. Nästan alla
däckspassagerarna sofvo nu, och tystnaden stördes blott
genom bullret från skoflarna, då dessa med regelbundna
mellantider träffade vattnet.

En slags oro höll Mikael Strogoff vaken. Han gick
fram och tillbaka, men hela tiden på akterdäck. En gång
kom han emellertid att gå bortom maskinrummet. Han
befann sig då på den del af fartyget, som var förbehållen
andra och tredje klassens passagerare.

Der sof man icke blott på sätena, utan äfven på
varupackorna, kollyerna samt till och med på
däckstiljorna. Blott de matroser, som hade vakten, stodo
upprätt på backen. Två sken, det ena grönt, det andra
rödt, som utströmmade ur styrbords och babords
lanternor, kastade några sneda strålar på ångarens sidor.

Det behöfdes en viss uppmärksamhet för att icke
trampa på de nyckfullt här och der utsträckta sofvarna.
De voro till största delen mujiker, vana vid att ligga
hårdt och för hvilka däcksplankorna borde vara nog.
Icke desto mindre skulle de otvifvelaktigt mycket illa
mottagit den, som varit nog oskicklig att väcka dem med
en knuff af sina stöflar.

<img>Han satte foten på trappan, då han hörde samtal (sid. 90).</img>

Mikael Strogoff aktade sig derför att komma åt
någon. Under det han sålunda gick framåt ångbåtens
förstäf, hade han icke annat mål än att bekämpa sömnen
med en något längre promenad.

Härunder hade han kommit fram på fördäcket och
satte foten på trappan, som ledde upp till backen, då han
hörde samtal i närheten. Han stannade. Rösterna tycktes
komma från en grupp passagerare, insvepta i sjalar och
täcken, hvilka det var omöjligt att urskilja i nattens
dunkel. Men det hände stundom, då ångarens skorsten
midt i rökmolnen kröntes med rödaktiga flammor, att
gnistor tycktes fara genom gruppen, liksom om tusentals
paljetter plötsligt glänst till, träffade af en ljusstråle.

Mikael Strogoff ämnade gå vidare, då han tydligen
hörde vissa ord, uttalade på detta besynnerliga språk,
som redan hade nått hans öra under natten på
marknadsplatsen.

Instinktmessigt föll han på den tanken att lyssna.
Skyddad af skuggan från backen, kunde han icke blifva
sedd. Att se de samtalande var honom omöjligt. Han
måste alltså inskränka sig till att lyssna.

De första ord, man utbytte, voro icke af någon
vigt — åtminstone icke för honom —, men de gjorde
det för honom möjligt att tydligt igenkänna rösterna på
den man och qvinna, som han hört i Nischni-Novgorod.
Från detta ögonblick fördubblades hans uppmärksamhet.
Det var verkligen icke omöjligt, att dessa tsiganer, af
hvilkas samtal han uppsnappat obetydligt, nu utdrifna
jemte alla sina stamförvandter, befunno sig om bord på
<i>Kaukasus</i>.

Och det var en lycka för honom, att han lyssnade,
ty nu hörde han helt tydligt följande fråga och följande
svar, som gjordes på tartariska språket:

— Man säger, att en kurir afrest från Moskva till
Irkutsk?

— Man säger så, Sangarr, men antingen skall denne
kurir hinna fram för sent, eller också skall han inte
hinna fram!

Mikael Strogoff spratt ofrivilligt till vid detta svar,
som så omedelbart syftade på honom. Han försökte
förvissa sig, om mannen och qvinnan, som talat nyss, voro
de, som han misstänkte, men mörkret var nu allt för
tjockt, och han kunde icke lyckas deri.

Några ögonblick derefter hade Mikael Strogoff utan
att man varseblifvit honom åter begifvit sig till
akterdäcket, och der satte han sig afsides med hufvudet lutadt
i händerna.

Man skulle kunnat tro, att han sof.

Han sof icke och tänkte icke på att sofva. Icke
utan en temligen liflig oro gjorde han sig sjelf denna
fråga:

— Hvem vet då af min afresa, och hvem är
intresserad af att veta något derom?

*
</chapter>

<chapter name="8. Uppför Kama">
<table o>
<td c><big>ÅTTONDE KAPITLET.</big>
<td c><h2>Uppför Kama.</h2>
</table>

Den följande dagen, den 18 Juli, lade <i>Kaukasus</i> kl.
6,40 på morgonen till vid Kasans hamn, hvarifrån
afståndet till sjelfva staden är sex verst.

Kasan ligger der Kasanka utfaller i Volga. Det är
en betydande guvernementsstad och grekiskt
erkebiskopssäte, hvarförutom det har ett universitet. Den
vexlande befolkningen i detta <i>guberni</i> består af
tscheremisser, mordviner, tschuvascher, volsalkser, vigulitscher,
tartarer, hvilka sistnämde företrädesvis bevarat den
asiatiska karaktären.

Ehuru staden liger temligen långt från sin hamn,
trängdes dock en talrik folkmassa på kajen. Man hade
infunnit sig för att få veta nyheter. Provinsens
guvernör hade utfärdat en kungörelse, liknande hans
embetsbroders i Nischni-Novgorod. Man såg der tartarer, klädda
i kaftaner med korta ärmar och hvilka på hufvudet buro
spetsiga hattar, hvilkas breda brätten erinrade om den
traditionelle Pierrots. Andre, som voro insvepta i
en lång resrock och med hufvudet betäckt af en liten
kalott, liknade polska judar. Qvinnor, hvilkas bröst var
öfversålladt med glitterprydnader och på hvilkas hufvud
lyste ett högt diadem i halfmånform, bildade grupper, i
hvilka man utbytte åsigter.

Polistjenstemän, som gifvit sig in i massan, och
några kosacker med lansen i handen upprätthöllo
ordningen och gjorde rum så väl för passagerarna från
<i>Kaukasus</i> som för dem, hvilka skulle om bord, sedan de
likväl först låtit de båda slagen resande undergå ett
omständligt förhör. Desse utgjordes å ena sidan af asiater,
som träffats af utvisningsdomen, och å andra sidan af
några mujik-familjer, hvilka stannade i Kasan.

Mikael Strogoff betraktade med temligen likgiltiga
blickar detta egendomliga kommande och gående, som
eger rum vid hvarje kaj, der en ångare lagt till. <i>Kaukasus</i>
borde qvarligga i Kasans hamn en timme, den tid, som
behöfdes för att intaga nytt bränsle.

Mikael Strogoff föll ej ens på den tanken att gå i
land. Han skulle icke velat lemna den unga liffländskan,
hvilken ännu icke åter visat sig på däck, ensam om bord.

Såsom det egnar och anstår hvarje sannskyldig
jägare, hade de två korrespondenterna stigit upp redan i
daggryningen. De gingo ned på flodstranden och
blandade sig i folkmassan, hvar och en på sitt håll.

Mikael Strogoff såg å ena sidan Harry Blount med
annotationsboken i handen rita af några typer eller göra
någon anteckning, under det å andra Alcide Jolivet
nöjde sig med att prata, säker på sitt minne, som icke
kunde glömma något.

Ett rykte gick på Rysslands hela östra gräns, att
resningen och invasionen togo ansenliga dimensioner.
Komunikationerna mellan Sibirien och kejsarriket voro
redan ytterst svåra. Se der, hvad Mikael Strogoff utan
att hafva lemnat <i>Kaukasus</i>’ däck hörde de nykomna
passagerarna säga.

Men dessa yttranden kunde ej annat än ingifva
honom verklig oro, och de ökade än mer den lifliga önskan,
han hyste, att befinna sig på andra sidan Ural-bergen
för att sjelf kunna bedöma händelsernas vigt och vidtaga
åtgärder att möta alla eventualiteter. Kanske hade han
till och med för afsigt att gå i land och begära
noggrannare upplysningar af någon inföding i Kasan, då i
detsamma hans tankar plötsligt drogos åt annat håll.

Bland de resande, som lemnade <i>Kaukasus</i>,
igenkände Mikael Strogoff nu den sigenartrupp, som ännu
den föregående aftonen befann sig på marknadsplatsen i
Nischni-Novgorod. På ångarens däck såg han nu både
den gamle sigenaren och qvinnan, som hade kallat honom
spion. Tillsammans med dem och förmodligen under
deras ledning gingo i land ett tjugutal danserskor och
sångerskor från femton till tjugu år, insvepta i slitna
kappor, som dolde deras med paljetter öfversållade kjolar.

Vid anblicken af dessa kjolar, hvarpå nu solens
första strålar föllo, erinrade sig Mikael Strogoff de
besynnerliga gnistor, han tyckt sig se under natten. Det var
dessa sigenerskors hela glitterprål, som glänste i
skymningen, då lågorna ibland slogo upp ur ångarens skorsten.

— Det är tydligt, — sade han för sig sjelf, — att
denna sigenartrupp, efter att, medan det var dager, ha
stannat under däck, vid nattens inbrott kommit upp på
backen och krupit i hop der. Voro alltså dessa sigenare
angelägna om att visa sig så litet som möjligt? Detta
hör dock inte till dessa menniskors vanor!

Mikael Strogoff betviflade nu icke längre, att de
ord, som så omedelbart hänsyftade på honom, kommit
från denna sigenargrupp och hade blifvit utbytta mellan
den gamle sigenaren och qvinnan, åt hvilken denne gifvit
det mongoliska namnet Sangarr.

Ofrivilligt närmade sig derför Mikael Strogoff
landgången i samma ögonblick, som sigenartruppen skulle
lemna ångaren för att icke mer återvända dit.

Den gamle sigenaren stod der med ödmjuk hållning,
hvilken föga öfverensstämde med hans stamförvandters
medfödda oblyghet. Man skulle kunnat säga, att han
snarare sökte undvika än ådraga sig uppmärksamhet.
Hans eländiga, af alla lands sol brända hatt var djupt
neddragen öfver det skrynkliga ansigtet. Hans krokiga
rygg böjde sig under en gammal kappa, som han oaktadt
värmen svept hårdt om sig. Det var svårt att under denna
eländiga påbyltning göra sig en föreställning om hans
växt och ansigte.

Bredvid honom stod med ståtlig hållning sigenerskan
Sangarr, en storväxt och stadig qvinna på trettio år, med
brun hy, präktiga ögon och guldglänsande hår.

Af dessa unga danserskor voro flere
anmärkningsvärdt vackra, just derför att de hade den rena
sigenartypen. Sigenerskorna äro i allmänhet tilldragande, och
mer än en af dessa ryska magnater, som gjort till sin
uppgift att täfla med engelsmännen i excentricitet, har
icke dragit i betänkande att välja sin maka bland dem.

En af sigenerskorna gnolade en visa med
besynnerlig rytm, hvaraf första versen kan öfversättas sålunda:

<poem>Min bruna barm koraller smycka
Och gyllne nålar glänsa i mitt hår!
Jag söka vill min framtids lycka
Uti det land...</poem>

Utan tvifvel fortsatte den glada flickan sin visa, men
Mikael Strogoff hörde icke längre på henne.

Han tyckte nemligen, att sigenerskan Sangarr
betraktade honom med en besynnerlig envishet. Man skulle
kunnat säga, att denna qvinna ville outplånligt inrista
hans drag i sitt minne.

Först några ögonblick efter sedan gubben och hans
trupp lemnat <i>Kaukasus</i>, gick Sangarr i land.

— Det kan man kalla en oförsynt sigenerska! —
sade Mikael Strogoff för sig sjelf. — Skulle hon
möjligen i mig igenkänt den man, som hon i
Nischni-Novgorod kallade spion? Dessa fördömda sigenerskor ha
kattögon! De se klart om natten, och den der skulle nog
kunna...

Mikael Strogoff stod i begrepp att följa Sangarr och
truppen; men han besinnade sig.

— Nej, — tänkte han, — ingen obetänksamhet!
Om jag låter arrestera denne gamle spåman och hans
band, löper mitt inkognito fara att blifva afslöjadt. De
befinna sig dessutom nu redan i land, och innan de passerat
gränsen, skall jag vara långt bortom Ural. Jag vet väl,
att de kunna taga vägen från Kasan till Ischim, men den
hjelper dem inte, och en med goda sibiriska hästar
förspänd tarantass skall alltid lemna en sigenarkärra bakom
sig! Var derför lugn, min vän Korpanoff!

För öfrigt hade i detta ögonblick den gamle
tsiganen och Sangarr försvunnit i trängseln.

Att Kasan med skäl kallas "Asiens port", att
denna stad betraktas såsom medelpunkten för hela den
sibiriska och bokhariska transitohandeln, kommer sig
deraf, att här sammanlöpa två vägar, på hvilka man färdas
öfver Ural-bergen. Men Mikael Strogoff hade gjort ett
mycket förståndigt val, då han tog den, som gick öfver
Perm, Jekaterinenburg och Tjumen. Den är den stora
postvägen, hvilken är väl försedd med skjutsstationer, som
underhållas på statens bekostnad, och den fortlöper från
Ischim ända till Irkutsk.

Det är sant, att en andra väg — den, hvarom Mikael
Strogoff just nyss hade talat —, undvikande den lindriga
kroken öfver Perm, likaledes förbinder Kasan med Ischim,
gående öfver Jelabuga, Menselinsk, Birsk, Zlatoonste, der
den lemnar Europa, Tschelabinsk, Kadrinsk och Kurgan.
Kanske är den äfven något kortare än den andra, men
till denna fördel sälla sig olägenheterna af frånvaron af
posthus, vägens dåliga underhåll och byarnes gleshet.
Man kan med skäl ej annat än gilla det val, Mikael
Strogoff gjort, och om dessa sigenare, hvilket syntes
sannolikt, följde denna andra väg från Kasan till Ischim, hade
han alla utsigter att hinna fram dit före dem.

En timme senare ringde klockan på <i>Kaukasus</i>’
fördäck, kallande de nya passagerarna, återkallande de
gamla. Klockan var nu sju på morgonen. Intagningen
af bränsle hade nyss slutat. Pannorna skälfde under
trycket af ångan. <i>Kaukasus</i> var klar att afgå.

De resande, som skulle från Kasan till Perm, hade
redan intagit sina platser om bord.

I detta ögonblick bemärkte Mikael Strogoff, att
Harry Blount ensam af de två publicisterna hade
återvändt om bord.

Ämnade då Alcide Jolivet ej passa på afgångstiden?

Men just som man kastade loss trossarna, syntes
Alcide Jolivet komma storspringande. Ångaren hade
redan lagt ut, landgången var till och med dragen upp på
kajen, men Alcide Jolivet var ej den, som stod förlägen
inför en sådan småsak, och tagande ett hopp med en
clowns vighet, föll han ned på <i>Kaukasus</i>’ däck, nästan
i sin yrkesbroders armar.

— Jag trodde, att <i>Kaukasus</i> skulle afgå utan er, —
sade den senare med en sötsur min.

— Bah, — svarade Alcide Jolivet, — jag skulle
nog vetat hinna upp er, om jag också måst befrakta
en ångare på min kusins bekostnad eller fara med
postskjuts efter tjugu kopek för verst och för häst. Hvad vill
ni begära mer? Det var långt från hamnen till telegrafen!

— Ni har varit på telegrafen? — frågade Harry
Blount, hvars läppar genast hopknepos.

— Ja, det har jag! — svarade Alcide Jolivet med
sitt älskvärdaste leende.

<img>Ämnade Alcide Jolivet komma för sent? (sid. 96).</img>

— Och den kan fortfarande anlitas ända till
Kolyvan?

— Det vet jag inte, men jag kan t. ex. försäkra,
att den kan användas från Kasan till Paris!

— Ni har skickat ett telegram — till er kusin?

— Ett entusiastiskt.

— Ni har då fått veta?

— Se så, pappa lilla, för att tala som ryssarna, —
svarade Alcide Jolivet, — jag är ett snällt barn, jag,
och vill inte ha några hemligheter för er. Tartarerna
ha, med Feofor Kahn i spetsen, lemnat Semipalatinsk
bakom sig och fara utför Irtisch. Gör er till godo den
nyheten!

Huru, en så vigtig nyhet visste Harry Blount icke
af, och hans rival, hvilken sannolikt inhemtat den af
någon Kasan-bo, hade genast skickat den till Paris! Den
engelska tidningen var på efterkälken! Utan att säga
ett ord vidare, gick också Harry Blount, med armarna
på ryggen, och satte sig på ångarens akterdäck.

Framemot kl. 10 kom den unga liffländskan, som nu
lemnat sin hytt, upp på däcket.

Gående fram till henne räckte Mikael Strogoff henne
handen.

— Se syster, — sade han, efter att hafva fört
henne ända fram till fören.

Och utsigten förtjenade i sanning, att man egnade
den någon uppmärksamhet.

<i>Kaukasus</i> uppnådde just nu den punkt, der Kama
utfaller i Volga. Det var der ångaren skulle lemna den
stora floden, efter att hafva tillryggalagt mer än fyra
hundra verst utför densamma, för att gå uppför den
ansenliga bifloden på en sträcka af ytterligare fyra
hundra verst.

På detta ställe blanda de två floderna sitt till
färgen något olika vatten, och görande Volgas andra strand
samma tjenst, som Oka hade visat den högra, der den
passerar Nischni-Novgorod, gjorde Kama hufvudfloden
ännu helsosam med sitt klara vatten.

Kama har vid sitt utlopp i Volga en ansenlig bredd,
och dess skogbevuxna stränder äro förtjusande. Några
hvita segel upplifvade dess vackra vatten, helt och
hållet genomträngdt af solstrålarna. De med aspar, alar
och stundom stora ekar bevuxna höjderna begränsade
horisonten med en harmonisk linie, som i middagssolens
bländande ljus på vissa punkter sammansmälte med
himlabakgrunden.

Men dessa naturskönheter syntes icke, ej ens för
ett ögonblick, kunna fängsla den unga liffländskans
tankar. Hon såg endast en sak, det mål, hon ville uppnå,
och Kama var för henne blott en väg, hvarpå hon
lättare kunde hinna det. Hennes ögon fingo en
utomordentlig glans, då hon såg åt öster, liksom hon velat med
sin blick genomborra denna ogenomträngliga horisont.

Nadia hade låtit sin hand fortfarande hvila i sin
följeslagares, och snart vändande sig till honom,
frågade hon:

— Huru långt äro vi från Moskva?

— Nio hundra verst! — svarade Mikael Strogoff.

— Nio hundra af sju tusen! — mumlade den unga
flickan.

Det var frukosttimmen, som angafs med några
ringningar med klockan. Nadia följde Mikael Strogoff till
ångarens restaurant. Hon ville icke röra vid dessa
birätter, som serverades särskildt, såsom kaviar, i små
skifvor skuren sill och med anis kryddadt rågbränvin,
och som äro afsedda att reta matlusten, i
öfverensstämmelse med ett i de norra landen, i Ryssland liksom i
Sverige och Norge, vanligt bruk. Nadia åt obetydligt
och kanske som en stackars flicka, hvars tillgångar äro
mycket inskränkta. Mikael Strogoff trodde sig derför
böra nöja sig med hvad hans följeslagerska ansåg sig
böra stanna vid, d. v. s. litet "kulbat", ett slags pastej
af ägg-gulor, ris och hackadt kött, med kaviar färserad
rödkål, hvartill dracks te.

Denna måltid blef alltså hvarken lång eller dyr,
och innan tjugu minuter förflutit från det Mikael
Strogoff och Nadia satt sig till bords, återvände de
tillsammans upp på <i>Kaukasus</i>’ däck.

De togo plats på akterdäcket, och utan någon
inledning sade Nadia, sänkande rösten, så att blott Mikael
Strogoff kunde höra henne:

— Broder, jag är dotter till en landsförvisad. Jag
heter Nadia Fedor. Min mor dog i Riga för knappt en
månad sedan, och jag ämnar mig till Irkutsk, der jag
vill uppsöka min far för att dela hans landsflykt.

— Också jag ämnar mig till Irkutsk, — inföll
Mikael Strogoff, — och jag skall anse det som en ynnest
af himlen, om jag får öfverlemna Nadia Fedor, frisk och
oskadd, i hennes fårs händer.

— Tack, broder! — svarade Nadia.

Mikael Strogoff omtalade nu, att han erhållit en
speciell podaroschna tör Sibirien, och att från de ryska
myndigheternas sida intet hinder kunde uppställas mot
hans resa.

Nadia gjorde ingen fråga i detta hänseende. Hon
såg i det liksom af försynen föranstaltade mötet med
denne okonstlade och välvillige unge man blott en sak
— medlet för henne att komma till sin fader.

— Jag hade, — sade hon till honom, — ett pass,
som berättigade mig att resa till Irkutsk, men
guvernörens öfver Nischni-Novgorod kungörelse har gjort det
värdelöst, och utan dig, broder, skulle jag inte kunnat
lemna staden, der du fann mig och der jag helt säkert
skulle ha dött.

— Och ensam, Nadia, — svarade Mikael Strogoff,
— ensam djerfves du våga dig ut på Sibiriens stepper!

— Pligten bjuder mig det, broder!

— Men visste du inte, att det var nästan omöjligt
att färdas genom det uppviglade och inkräktade landet?

— Man hade sig ingenting bekant om den tartariska
invasionen, då jag lemnade Riga, — svarade den unga
liffländskan. — Det var först i Moskva, jag fick veta
denna nyhet!

— Och ändå fortsatte du din resa?

— Det var min pligt.

Dessa ord innefattade denna modiga unga flickas
hela karaktär. Nadia tvekade aldrig att göra, hvad som
var hennes pligt.

Hon talade derpå om sin fader, Vassili Fedor. Han
var en framstående läkare i Riga. Han utöfvade sitt
yrke med framgång och lefde lycklig bland de sina. Men
då det blef kändt, att han var medlem af ett hemligt
sällskap i utlandet, fick han befallning att afresa till
Irkutsk, och de gendarmer, som framburo denna order,
förde honom utan uppskof öfver gränsen.

Vassili Fedor fick blott tid att omfamna sin redan
mycket sjukliga hustru och sin dotter, hvilken kanske
snart skulle blifva utan stöd, och gråtande öfver dessa
två för honom så kära varelser, afreste han.

Sedan två år tillbaka var han nu bosatt i östra
Sibiriens hufvudstad, och der hade han, ehuru nästan utan
någon fördel, kunnat fortsätta med sitt yrke såsom
läkare. Icke desto mindre skulle han kanske varit
lycklig, så vidt en landsförvisad kan vara det, om hans hustru
och dotter befunnit sig hos honom. Men fru Fedor,
hvilken redan var mycket försvagad, skulle icke kunnat
lemna Riga. Tjugu månader efter sin mans afresa dog
hon i sin dotters armar, hvilken hon sålunda lemnade
ensam och nästan utan tillgångar. Nadia Fedor sökte
nu och erhöll utan svårighet den ryska regeringens
tillstånd att begifva sig till sin fader i Irkutsk. Hon skref
till honom, att hon skulle komma. Hon hade knappt så
mycket penningar, som behöfdes för denna långa resa,
men hon tvekade det oaktadt icke att företaga den
samma. Hon gjorde, hvad hon kunde!... Gud skulle
göra det öfriga.

Under tiden gick <i>Kaukasus</i> uppför floden. Natten
hade inbrutit, och luften fyldes med en behaglig svalka.
Tusentals gnistor foro upp ur ångarens skorsten, och med
bruset af vågorna, som brötos mot dess förstäf, blandade
sig vargarnes tjut, hvilka i mörkret hemsökte Kamas
högra strand.

*
</chapter>

<chapter name="9. I tarantass dag och natt">
<table o>
<td c><big>NIONDE KAPITLET.</big>
<td c><h2>I tarantass dag och natt.</h2>
</table>

Den följande dagen, den 18 Juli, lade <i>Kaukasus</i>
till vid kajen i Perm, den sista station den anlöpte vid
Kama.

Det guvernement, som fått Perm till hufvudstad, är
ett af de största i det ryska riket; sträckande sig öfver
Uralbergen, utbreder det sig in på det sibiriska området.
Marmorbrott, saltverk, platina- och guldanledningar,
kolgrufvor bearbetas der i stor skala. Sådant Perm nu är,
innan det i följd af sitt läge blifvit en stad af första
ordningen, är det mycket litet tilldragande, mycket
smutsigt, mycket osnyggt, och har ingenting att bjuda på.
För dem, som från Ryssland resa till Sibirien, är denna
brist på komfort temligen likgiltig, ty de komma från
det inre och hafva försett sig med allt, hvad de behöfva;
men för dem, som inträffa der från mellersta Asien, skulle
det otvifvelaktigt icke vara obehagligt, om de efter en
lång och ansträngande resa funne den första europeiska,
vid den sibiriska gränsen belägna staden i kejsarriket
bättre försedd.

I Perm är det de resande bortsälja sina genom den
långa färden öfver de sibiriska slätterna mer eller mindre
skadade åkdon. Der är det äfven de, som resa från
Europa till Asien, köpa vagnar om sommaren och slädar
om vintern, innan de för en tid af flere månader begifva
sig in på stepperna.

Mikael Strogoff hade redan uppgjort sin resplan,
och nu gälde det blott att sätta den i verket.

Det fins en postbefordran, hvarmed man ganska fort
gör färden öfver Ural-bergens kedja, men sådana
förhållandena nu voro, kunde man ej räkna på att den befann
sig i vanligt skick. Om den varit det, skulle Mikael
Strogoff, som ville resa fort och utan att vara beroende
af någon, begagnat sig deraf. Nu föredrog han med skäl
att köpa ett åkdon och fara från skutshåll till skjutshåll,
med <i>na vodku</i> (drickspenningar) sporrande nitet hos
postiljonerna, som på landets språk kallas <i>iemschiks</i>.

Till följd af de åtgärder, som vidtagits mot
främlingarna af asiatisk härkomst, hade olyckligtvis redan
ett stort antal sådana resande lemnat Perm, hvilket gjorde,
att det var särdeles ondt om åkdon. Mikael Strogoff
skulle alltså blifva tvungen att hålla till godo med hvad
andra ratat. Hvad beträffar hästar, kunde tsarens kurir,
så länge han icke kommit in i Sibirien, utan fara
framvisa sin podaroschna, och man skulle spänna för åt honom
först af alla. Sedan han en gång lemnat det europeiska
Ryssland bakom sig, hade han ingenting annat att
förlita sig på än makten hos sina rubler.

Men för hvilket slags åkdon skulle han spänna dessa
hästar? För en telega eller en tarantass?

Telegan är helt enkelt blott en vanlig fyrhjulig
kärra, gjord af absolut ingenting annat än af trä. Hjulen,
hjulaxlarna, sprintarna, sjelfva vagnskorgen, skalmarna,
allt detta har skogen släppt till, och de olika delar,
hvaraf telegan består, sammanhållas medelst grofva rep.
Ingenting kan vara mera primitivt, ingenting mindre
beqvämt, men också ingenting lättare att laga, om någon
olyckshändelse skulle inträffa under vägen. Det är ingen
brist på furor å den ryska gränsen och hjulaxlarna växa
i naturligt skick i skogarna. Med telegan fortskaffas
den extra posten, känd under namnet <i>peräkladnoï</i>, och
för hvilken alla vägar äro goda. Det bör dock
medgifvas, att ibland brista de rep, som sammanhålla hela
apparaten, och medan bakdelen af fordonet fastnar i något
kärr och stannar qvar der, ankommer framdelen på sina
två hjul till skjutshållet, men redan detta resultat anses
såsom tillfredsställande.

Mikael Strogoff skulle utan tvifvel blifvit tvungen
att begagna sig af telegan, om han ej varit nog lycklig
att komma öfver en tarantass.

Vi vilja visst icke säga, att detta senare åkdon
betecknar slutpunkten för vagnmakeriindustriens
utveckling. I likhet med telegan saknar det fjedrar; i brist
på jern är här vid lag icke sparadt på trä, men dess
fyra hjul, mellan hvilka afståndet öfver hvardera axeln
utgöres af åtta eller nio fot, tillförsäkra det en viss
jemnvigt på de gropiga och allt för ofta af regnet
genomskurna vägarna. En läderskärm skyddar de resande
mot vägsmutsen, och en stark lädersuflett, som kan fällas
ned och sluta till nästan hermetiskt, gör att man i detta
slags åkdon ej besväras så synnerligt af sommarens starka
värme och svåra oväder. För öfrigt är tarantassen lika
stark och lika lätt att laga som telegan, men å andra
sidan är den mindre blottstäld för faran att lemna sin
bakdel i sticket på landsvägen.

För öfrigt var det först efter trägna spaningar som
Mikael Strogoff lyckades upptäcka denna tarantass, och
sannolikt skulle man ej kunnat uppspåra en till i hela
staden Perm. Det oaktadt prutade han för syns skull
duktigt på priset för att bevara sin roll såsom Nikolas
Korpanoff, den anspråkslöse köpmannen från Irkutsk.

Nadia hade gjort sin reskamrat sällskap på hans
jagt efter ett åkdon. Ehuru målet de ville nå var olika,
hade de båda två lika brådt att hinna fram och
följaktligen att komma af. Man skulle kunnat säga, att en
och samma vilja besjälade dem!

— Syster, — sade Mikael Strogoff, — jag skulle
för din skull önskat att det lyckats mig finna ett
beqvämare åkdon.

<img>Tarantassen lemnade Perm i ett moln af dam (sid. 107).</img>

— Broder, och det säger du åt mig, som skulle
rest ensam, till och mëd, om det behöfts, till fots, för
att återfinna min far!

— Jag betviflar inte ditt mod, Nadia, men det ges
fysiska ansträngningar, som en qvinna inte kan uthärda.

— Jag skall uthärda dem, hvilka de än må vara,
— svarade den unga flickan. — Om du hör en klagan
slippa öfver mina läppar, så lemna mig och fortsätt din
resa ensam!

En halftimme senare voro tre posthästar, sedan
podaroschnan blifvit framvisad, spända för tarantassen.
Dessa djur, som voro betäckta med långt hår, liknade
björnar gående på alla fyra. De tillhörde den sibiriska
rasen, voro småväxta men lifliga.

Se här huru postiljonen, iemschiken, spänt för dem:
en, den största, sköts tillbaka mellan två långa skalmar,
i hvilkas främre ändar var fäst en träbåge, som kallas
<i>duga</i> och hvarvid hänga tofsar och bjellror; de två andra
hästarna voro helt enkelt ispända med linor, som gingo
till tarantassens fotsteg. För öfrigt nästan inga seltyg
och i stället för tömmar vanliga rep.

Hvarken Mikael Strogoff eller den unga liffländskan
medförde någon packning. Den hastighet, hvarmed den
enes resa borde ske, liksom den andras mer än
blygsamma tillgångar, hade förbjudit dem att belasta sig med
något resbagage. Under för handen varande
omständigheter var det en lycka, ty antingen skulle tarantassen
icke kunnat inrymma äfven packningen eller också skulle
de resande ej fått rum. Den var afsedd blott för två
personer utom iemschiken, hvilken håller sig qvar på sin
smala kuskbock endast genom ett underverk af
balanseringskonst.

Denne iemschik ombytes dessutom vid hvarje
skjutshåll. Den som körde tarantassen det första hållet var
sibirier liksom hans hästar och icke mindre raggig än
de, med långt, öfver pannan fyrkantigt klippt hår, hatt
med uppvikta brätten, röd gördel, kappa med snören, som
korsades på knapparne, hvilka voro stämplade med det
kejserliga vapnet.

Då iemschiken kom fram med sina hästar, hade han
i början kastat en forskande blick på de resande i
tarantassen. Ingen packning! — Och hvar skulle han väl
stoppat in den? — Alltså föga gynsamma utsigter. Han
gjorde en den mest uttrycksfulla grimas.

— Korpar, — sade han utan att bekymra sig om,
huruvida de resande hörde hans ord eller ej, — korpar
efter sex kopek versten!

— Nej, örnar! — inföll Mikael Strogoff, hvilken
fullkomligt förstod iemschikernas yrkesspråk, — örnar,
förstår du, efter nio kopek versten, och drickspengar till
på köpet!

En glad pisksmäll var det svar han fick.

På de ryska postiljonernas språk betyder "korp"
det samma som en snål eller fattig resande, hvilken vid
skjutshållen betalar hästarna med två eller tre kopek
milen. En "örn" vill säga detsamma som en resande,
hvilken icke ryggar tillbaka för de höga prisen och
dessutom är frikostig på drickspengar. Också kan icke heller
korpen göra anspråk på att flyga lika fort som den
kejserliga fågeln.

Nadia och Mikael Strogoff togo genast plats i
tarantassen. Några reservdelar, hvilka voro föga skrymmande
och nedlades i vagnslådan, borde kunna göra det möjligt
för dem att, i händelse de blefvo uppehållna, kunna uppnå
posthusen, hvilka stå under uppsigt af staten och äro
mycket beqvämt inrättade. Sufletten slogs ned, ty
värmen var outhärdlig, och vid middagstiden lemnade
tarantassen Perm, bortförd af sina tre hästar i ett moln
af dam.

Det sätt, hvarpå iemschiken höll sitt spann i jemnt
traf, skulle bestämdt hafva ådragit sig uppmärksamhet af
alla andra resande än ryssar och sibirier, ty helt säkert
hade de icke varit vana vid en sådan körmetod. Hästen
med träbågen, hvilken var något större än sina
sidokamrater och bestämde hastigheten, vidmakthöll
oföränderligen, vare sig det gick uppför eller utför, ett
ganska sträckt men fullkomligt jemnt traf. De två andra
hästarna syntes icke känna till något annat sätt att
springa än galopp och hade för sig tusen roligheter. För
öfrigt slog iemschiken dem aldrig med piskan. På sin
höjd eggade han upp dem med dugtiga pisksmällar. Men
hur många epitet han slösade på dem, då de skickade
sig såsom lydiga och snälla djur, för att icke räkna de
namn på helgon, hvarmed han öfverhopade dem!
Repen, hvilket tjenade honom som tömmar, skulle icke
inverkat något på dessa halfskenande djur, men "<i>na
pravo</i>" (åt höger), "<i>na levo</i>" (åt venster), dessa med
gutturalröst uttalade ord åstadkommo mera än betsel
eller bridong.

Och hvilka vackra påmaningar allt efter
omständigheterna!

— Hopp, mina dufvor! — upprepade iemschiken. —
"Hopp, mina snälla svalor! Flyg, mina små dufvor!
Morska upp dig, kusin till venster! Raska på nu, pappa
lilla, till höger!

Men också, då farten saktades, hvilka förolämpande
tillmälen, hvilkas betydelse tycktes uppfattas af de
finkänsliga djuren!

— Knalla på då, din förb-e latmask! Måtte hin
ta dig, din snigel! Jag skall flå dig lefvande,
sköldpadda, och du skall bli fördömd i andra verlden!

Det må nu vara huru som helst med dessa olika
sätt att köra, hvilka fordra mera styrka i strupen hos
iemschikerna än kraft i armen, tarantassen flög
emellertid vägen framåt och tillryggalade tolf till fjorton verst
i timmen.

Mikael Strogoff var van vid detta slags fordon och
vid detta sätt att färdas. Hvarken skakningarna eller
stötarna kunde rubba hans lugn. Han visste, att ett
ryskt spann undviker hvarken stenar eller hjulspår eller
jordras eller omkullstörtade träd eller utskärningar af
regnet i vägarna. Han var skapad för sådant. Hans
följeslagerska deremot löpte stor fara att blifva illa
åtgången vid stötarna, men hon beklagade sig icke.

I början af färden förblef den sålunda i sträckande
traf bortförda Nadia tyst, men alltjemt upptagen af
tanken att komma fram, sade hon sedermera:

— Jag har räknat ut, att det är tre hundra verst
mellan Perm och Jekaterinenburg, broder! Har jag
misstagit mig?

— Du har inte misstagit dig, Nadia —, svarade
Mikael Strogoff, — och då vi kommit fram till
Jekaterinenburg, skola vi befinna oss på andra sidan om
Uralbergen.

— Huru lång tid behöfs det att komma öfver bergen?

— Fyrtioåtta timmar, om vi resa natt och dag. —
Jag säger natt och dag, Nadia —, tillade han, — ty jag
kan inte fördröja mig ens ett ögonblick, och jag måste
utan afbrott resa till Irkutsk.

— Jag skall inte sinka dig, broder, nej, inte ens
en timme, vi skola resa natt och dag.

— Måtte bara den tartariska invasionen ej spärra
vägen för oss, Nadia, och vi skola vara framme inom
tjugu dagar!

— Har du förut rest denna väg? — frågade Nadia.

— Flere gånger.

— Om det varit vinter nu, skulle vi kunnat resa
fortare och säkrare, eller hur?

— Ja, framför allt fortare, men du skulle då ha
lidit mycket af kölden och snön.

— Betyder ingenting! Vintern är ryssens vän.

— Ja, Nadia, men tänk, hvilken genomhärdad
kroppskonstitution man måste ha för att kunna förlikas
med en sådan vän! Jag har ofta på de sibiriska
stepperna sett termometern sjunka mer än fyrtio grader
under nollpunkten. Jag har, trots min renhudsdrägt<footnote>Denna drägt kallas <i>dakha;</i> den är mycket lätt, men dock
fullkomligt ogenomtränglig för kölden.</footnote>, känt
mitt hjerta isas, mina lemmar hopkrympa, mina fötter
stelna, ehuru jag dessutom haft tredubbla yllestrumpor!
Jag har sett hästarna framför min släde öfverdragas med
en isskorpa, deras andedrägt frysa i näsborrarna. Jag
har sett bränvinet i min lägel förvandlas till is så hård,
att knifven ej kunde bräcka den! Men min släde yrde
i väg som en orkan! Intet hinder längre på den, så
långt ögat kunde nå, jemna och hvita slätten. Inga
vattendrag, hvaröfver man är tvungen att uppsöka
vadställen! Inga sjöar, som man måste färdas öfver i båt!
Öfverallt den hårda isen, öppna och säkra vägen. Men
hvilka vedermödor kostar det inte, Nadia! Endast de,
som aldrig återkommit och hvilkas lik snötäcket snart
gömt, skulle kunna berätta det!

— Du har dock återkommit, broder —, sade Nadia.

— Ja, men jag är sibirier, och redan såsom barn
vande jag mig, då jag följde med min far på hans jagter,
vid dessa hårda prof. Men dig, Nadia, som sagt mig,
att vintern ej skulle ha hejdat dig, att du skulle begifvit
dig af ensam, färdig att kämpa mot det sibiriska
luftstreckets omildhet, dig har jag tyckt mig se vilsekommen
i snön och sjunka till marken för att aldrig mer resa dig!

— Hur många gånger har du färdats öfver steppen
om vintern? — frågade den unga liffländskan.

— Tre gånger, Nadia, då jag rest till Tomsk.

— Hvad hade du att göra i Tomsk?

— Helsa på min mor, som väntade mig!

— Och jag ämnar mig till Irkutsk, der min far
längtar efter mig! Jag skall till honom framföra min
mors sista ord! Häraf kan du förstå, broder, att
ingenting skulle kunna afhålla mig från att resa!

— Du är en oförfärad flicka, Nadia —, svarade
Mikael Strogoff, — och Gud sjelf skulle ha vägledt dig!

Denna dag gick resan raskt undan, ty iemschikerna
aflöste hvarandra genast vid hvarje skjutshåll. Örnarna
uppe bland bergen skulle icke funnit sitt namn
vanhedradt af dessa landsvägens "örnar". Det höga pris, de
resande betalte för hvarje häst, de rundligt tilltagna
drickspenningarna rekommenderade dem särskildt hos
körsvennerna. Möjligen funno postmästarna det
besynnerligt, att efter kungörelsens utfärdande en ung man och
hans syster, synbarligen ryssar båda två, obehindradt
kunde resa genom Sibirien, som var stängdt för alla
andra, men deras papper voro i behörig ordning, och de
hade sålunda rättighet att passera. Också rullade
tarantassen förbi milstolparna i ilande fart.

För öfrigt voro Mikael Strogoff och Nadia icke de
enda, som befunno sig på väg från Perm till
Jekaterinenburg. Redan vid de första skjutshållen hade tsarens kurir
fått veta, att nya hästar spänts för ett åkdon, men då
han icke befarade att blifva utan hästar, egnade han icke
vidare någon uppmärksamhet deråt.

De få raster, som gjordes den dagen, använde man
blott till att äta något. I posthusen erhölls både logis
och mat. Dessutom skulle, i brist på skjutshåll, den ryske
bondens hus icke hafva varit mindre gästfritt. I dessa
byar, hvilka likna hvarandra nästan allesammans med sin
hvitmenade kyrka med grönt tak, kan den resande klappa
på alla dörrar, och de skola öppnas för honom. Mujiken
skall med leende ansigte räcka sin gäst handen. Man
skall bjuda honom bröd och salt, man skall sätta
samovaren på elden, och han skall vara liksom hemma hos
sig. Familjen skall hellre flytta ut sjelf för att lemna
plats åt honom. Den ankommande främlingen är allas
slägting. "Gud har sändt honom."

Vid aftonens inbrott frågade Mikael Strogoff,
drifven af ett slags instinkt, postmästaren, för huru länge
sedan åkdonet, som befann sig framför dem, passerat
skjutshållet.

— För två timmar sedan, pappa lilla —, svarade
honom postmästaren.

— Är det en berlinare?

— Nej, en telega.

— Huru många resande?

— Två.

— Och de åka fort?

— Som "örnar"!

— Låt genast spänna för.

Mikael Strogoff och Nadia, som beslutit att icke
stanna ens en timme, reste hela natten.

Vädret var fortfarande vackert, men man kände,
att atmosferen, som under tiden blifvit tryckande,
småningom mättades med elektricitet. Intet moln skymde
stjernornas ljus, och det föreföll, som ett slags varm ånga
uppsteg ur marken. Det var att befara, att ett oväder
skulle brista lös uppe bland bergen, och dessa oväder äro
fruktansvärda. Mikael Strogoff, som var van att spåra
de atmosferiska symptomen, anade en mellan elementen
förestående strid, hvilken hela tiden oroade honom.

Natten förgick utan olyckshändelse. Trots
tarantassens stötar kunde Nadia sofva under några timmar.
Den till hälften uppslagna sufletten gjorde det möjligt att
inandas litet luft, som lungorna girigt insöpo i denna
qväfvande atmosfer.

Mikael Strogoff vakade hela natten, ty han hade
icke synnerligt förtroende till iemschikerna, hvilka gerna
bruka slumra in på sin kuskbock, och de förspilde icke
en timme vid skjutshållen, ej ens på hela vägen.

Framemot klockan 8 den följande morgonen, den 20
Juli, aftecknade sig konturerna af Ural-bergen i öster.
Denna ansenliga bergskedja, hvilken skiljer det
europeiska Ryssland från Sibirien, befann sig dock ännu på
temligen stort afstånd; man kunde icke räkna på att
uppnå den förr än mot slutet af dagen. Färden öfver
bergen måste alltså ske under den stundande natten.

Denna dag förblef himlen envist mulen,
följaktligen var temperaturen något drägligare, men det blåste
ytterst starkt.

I betraktande häraf skulle det kanske hafva varit
försigtigare att ej begifva sig in bland bergen midt i
natten, och så skulle äfven Mikael Strogoff gjort, om
det varit honom medgifvet att dröja. Men då vid sista
skjutshållet iemschiken fäste hans uppmärksamhet på
några åskknallar, som hördes djupt inne bland bergen,
nöjde han sig med att säga till honom:

— En telega befinner sig fortfarande framför oss?

— Ja.

— Hur stort försprång kan den nu ha?

— Omkring en timme.

— Kör, och ni får tredubbla drickspengar, om vi
i morgon bittida äro i Jekaterinenburg!

*
</chapter>

<chapter name="10. Ett oväder i Ural-bergen">
<table o>
<td c><big>TIONDE KAPITLET.</big>
<td c><h2>Ett oväder i Ural-bergen.</h2>
</table>

De mellan Europa och Asien löpande Ural-bergen
hafva en längd af nära 3,000 verst. Antingen man
gifver denna bergsträcka namnet Ural, hvilket är af
tartariskt ursprung, eller kallar den Pojas, såsom ryssarna
benämna den, är namnet passande, alldenstund dessa två
ord, hvart och ett i sitt språk, betyda "gördel".
Börjande uppe vid Ishafvet, sluta dessa berg vid Kaspiska
hafvets strand.

Sådan var den gräns, Mikael Strogoff måste passera
för att komma från Ryssland till Sibirien, och vi hafva
sagt, att han gjorde klokt, då han valde den väg, som
går från Perm till Jekaterinenburg, beläget på östra
sluttningen af Ural-bergen. Denna väg var den
beqvämaste och säkraste, den, hvarpå mellersta Asiens alla
varor forslas.

Så vida icke någon olyckshändelse inträffade, borde
resan öfver bergen kunna göras under natten.
Beklagligtvis förebådade de första åskknallarna ett oväder, som,
att döma af de atmosferiska tecknen, borde blifva
fruktansvärdt. Den elektriska tensionen var så stark, att
den blott kunde fördelas genom en våldsam urladdning.

Mikael Strogoff såg efter, att hans unga
följeslagerska inrättade sig så beqvämt som möjligt. Sufletten,
som en stormil lätt skulle hafva bortryckt, fasthölls ännu
säkrare med rep, som korsade hvarandra öfver och bakom
densamma. Man fördubblade draglinorna, och man gick
ända därhän i omtänksamhet att omlinda hjulnafvarna
med halm lika mycket för att stärka hjulen som för att
förmildra stötarna, hvilka voro svåra att undvika i en
mörk natt. Slutligen förenades fram- och bakdelen af
tarantassen, hvilkas hjulaxlar voro helt primitivt fästa
vid vagnskorgen, med hvarandra genom en särskild
tvärbjelke, som fästes med naglar och skrufvar.

Nadia återtog sin plats inne i vagnskorgen, och
Mikael Strogoff satte sig bredvid henne. Framför sufletten,
hvilken var fullständigt nedfäld, hängde två
lädergardiner, hvilka i viss mån borde skydda de resande mot
regnet och vindstötarna.

På hvarje sida om kuskbocken hade man uppsatt en
lanterna, hvars matta, snedt fallande sken var föga
lämpligt att upplysa vägen, men ehuru det knappt skingrade
mörkret, kunde det åtminstone förebygga en
sammanstötning med någon annan vagn, kommande från
motsatta hållet.

Såsom man ser, voro alla försigtighetsmått vidtagna,
och väl var det med hänsyn till denna hotande natt.

— Nadia, vi äro färdiga, — sade Mikael Strogoff.

— Kör, — svarade den unga flickan.

Iemschiken fick tillsägelse att köra, och tarantassen
sattes i rörelse uppför de första afsatserna af Ural-bergen.

Klockan var nu åtta, och solen höll på att gå ned.
Det var redan mycket mörkt, ehuru skymningen räcker
ganska länge under dessa breddgrader. Ofantliga
dimmor syntes hänga ned från himlahvalfvet, men ingen
vindflägt rubbade dem ännu ur deras läge. Ehuru de förblefvo
orörliga från den ena horizonten till den andra, var dock
icke så förhållandet från zenit till nadir, och afståndet
mellan dem och marken minskades synbart. Några af
dessa dimlager gåfvo från sig ett slags fosforescerande
sken och antogo för ögat formen af bågar af sextio till
åttio grader. Dessa molnbälten tycktes småningom närma
sig marken och sammandraga sig till ett nät, så att de
snart komme att omsluta bergen, liksom en orkan i de
högre luftlagren jagat dem ofvanifrån nedåt. Dessutom
gick vägen uppåt mot dessa stora moln, hvilka voro
mycket tjocka och nästan färdiga att kondensera sig.
Inom kort skulle väg och dimmor sammansmälta, och så
vida icke molnen snart upplöste sig i regn, skulle
dimman blifva så tjock, att tarantassen ej kunde köras längre
utan fara för att störta ned i någon afgrund.

Ural-bergen uppnå emellertid blott en medelmåttig
höjd. Den högsta spetsen räknar icke öfver 5,000 fot.
Den eviga snön vet man icke af der, och den, som en
sibirisk vinter hopar på dessa bergs spetsar, smälter
fullkomligt för sommarsolen. Orter och träd uppnå der sin
vanliga höjd och deröfver. Liksom jern- och
koppargrufvornas erfordrar guld- och silfvergrufvornas jemte
ädelstenslagrens bearbetning en rätt ansenlig massa arbetare.
Också påträffas dessa byar, som man kallar <i>zavody</i>,
ganska allmänt, och den genom de stora passen sprängda
vägen kan utan svårighet befaras med postdiligens.

Men hvad som är lätt vid vackert väder och full
dager, är förenadt med svårighet och faror, då elementen
våldsamt kämpa mot hvarandra och man befinner sig midt
inne i striden.

Mikael Strogoff visste af egen erfarenhet, hvad ett
oväder bland bergen vill säga, och kanske fann han med
skäl det stundande ovädret lika fruktansvärdt som dessa
förfärliga snöstormar, hvilka under vintern bryta lös
med ojemförlig våldsamhet.

Vid afresan regnade det ännu icke. Mikael Strogoff
hade dragit upp lädergardinerna, som skyddade det inre
af tarantassen, och kastade spejande blickar framåt
vägen och på dess sidor, hvilka det darrande skenet från
lanternorna befolkade med fantastiska silhuetter.

Orörlig och med korslagda armar, såg äfven Nadia
utåt, men utan att luta sig fram, under det hennes
följeslagare, sträckande sig utom vagnskorgen med halfva
kroppen, rådfrågade på samma gång himlen och jorden.

Atmosferen var fullkomligt lugn, men det var ett
hotande lugn. Ej en luftmolekyl rördes ännu ur stället.
Man skulle kunnat säga, att den halfqväfda naturen ej
andades längre och att hennes lungor, d. v. s. dessa dystra
och tjocka, af någon orsak af tvinsot angripna moln, ej
kunde arbeta längre. Om icke gnisslandet af
tarantassens hjul, hvilka krossade gruset på vägen, skramlet från
åkdonet, de andfådda hästarnas flåsande andedrägt och
bullret af deras jernskodda hofvar, som framlockade
gnistor ur kiselstenarna, varit, skulle en fullkomlig tystnad
rådt.

För öfrigt var vägen alldeles öde. Tarantassen
mötte denna hotande natt icke en fotgängare, icke en
ryttare, icke något slags åkdon i dessa trånga uralska
pass. Icke en kolareld i skogen, icke ett läger,
uppslaget af grufarbetare, icke en undangömd hydda bland
buskarna. Det erfordrades verkligen sådana skäl, som
icke medgifva någon tvekan, något dröjsmål för att
under dylika förhållanden företaga en resa öfver
Ural-bergen. Mikael Strogoff hade icke tvekat. Detta var
honom omöjligt; men dessa resande — som nu började i
högsta grad sysselsätta hans tankar — hvilkas telega
hade en timmes försprång framför hans tarantass, hvilka
kunde de vara? Hvilka vigtiga skäl hade de att vara
så oförsigtiga?

Under någon tid grubblade Mikael Strogoff häröfver.
Framemot kl. 11 började blixtarna upplysa himlen, och
så fortgick det. Vid deras plötsliga sken såg man skymta
och försvinna konturerna af de högresta furor, som stodo
hopade här och der utefter vägen. Då derpå
tarantassen strök utefter vägkanten, upplyste de flammande
ljungeldarna djupa svalg. Emellanåt tillkännagaf ett doft
buller, att tarantassen passerade en bro af knappt
fyrkanthuggna timmerstockar, som slagits öfver någon
afgrund, hvarvid åskan tycktes mullra under den.
Dessutom började luften snart fyllas af ett entonigt susande,
hvilket blef allt dofvare, ju mer det steg uppåt i de högre
regionerna. Med dessa olikartade ljud blandade sig rop
och interjektioner från iemschiken, som än vänligt
uppmuntrade, än grälade på sina stackars djur, hvilka voro
mera uttröttade af den tryckande luften än af den
besvärliga vägen. Ej ens bjellrorna i träbågen kunde längre
lifva dem, och stundom vacklade de.

— Huru dags kunna vi ha uppnått spetsen af
passet? — frågade Mikael Strogoff iemschiken.

— Kl. 1 på morgonen — om vi komma dit! —
svarade denne, skakande på hufvudet.

— Men säg mig, min vän, detta oväder är inte det
första du varit med om bland bergen, eller hur?

— Nej, och gifve Gud, att det icke må blifva mitt
sista!

— Är du rädd då?

— Jag är inte rädd, men jag upprepar ännu en
gång, att du gjort orätt i att bege dig af.

— Jag skulle gjort ännu mera orätt, om jag
stannat qvar.

— Hopp då, mina dufvor! — svarade iemschiken,
såsom en man, hvars pligt det är att lyda, icke att
resonnera.

I detta ögonblick hördes ett sorl i fjerran. Det
lät, som om tusentals gälla och bedöfvande hvisslingar
genomskuro den hittills lugna atmosferen. Vid det
bländande skenet af en blixt, hvilken nästan ögonblickligen
åtföljdes af en förfärlig åskknall, varseblef Mikael
Strogoff stora tallar, som skakades fram och tillbaka på en
bergsspets. Orkanen bröt nu lös, men den rasade ännu
blott i de höga luftlagren. Ett brakande angaf, att
några gamla eller illa rotfästa träd icke hade kunnat
motstå vindstötens första anfall. En lavin af krossade
trädstammar kom farande öfver vägen, efter att hafva
studsat tillbaka på klipporna, och försvann i afgrunden till
venster, två hundra steg framför taran tassen.

Hästarna hade tvärstannat.

— Hopp, mina söta dufvor! — skrek iemschiken,
blandande sin piskas smällningar med åskans dunder.

Mikael Strogoff fattade Nadias hand.

— Sofver du, syster? — frågade han henne.

— Nej, broder.

— Var beredd på allt. Vi ha ovädret öfver oss!

— Jag är beredd.

Mikael Strogoff fick knappt tid att draga för
tarantassens lädergardiner.

Orkanen kom såsom ett åskslag.

Hoppande ned från kuskbocken, kastade sig
iemschiken framför sina hästar för att hålla dem tillbaka, ty en
ofantlig fara hotade hela spannet.

Tarantassen stod nu orörlig vid en krökning af
vägen, der orkanen kom brusande. Man måste alltså hålla
den midt emot vinden, ty i annat fall skulle vagnen,
tagen från sidan, ofelbarligen vräkts öfver ända och
nedstörtats i en djup afgrund, utefter hvars venstra sida
vägen strök. De af stormen tillbakadrifna hästarna
stegrade sig, och iemschiken förmådde icke lugna dem. På
smeknamnen följde nu de mest förolämpande tillmälen.
Här uträttade de ingenting. De stackars djuren, som
bländades af ljungeldarna och skrämdes af de tätt på
hvarandra följande åskskrällarna, hvilka i styrka kunde
jemföras med artillerisalvor, hotade att afslita sina draglinor
och skena. Iemschiken var icke längre herre öfver sitt
spann.

I detta ögonblick kastade sig Mikael Strogoff med
ett hopp ned ur tarantassen och kom honom till hjälp.
Begåfvad med föga vanlig styrka, lyckades han, dock
icke utan ansträngning, få bugt på hästarna.

Men nu fördubblades orkanens raseri. På detta
ställe vidgade sig vägen i form af en tratt, och
stormvinden brusade ned deri, såsom den skulle hafva gjort i
dessa luftvexlingsmaskiner, hvilka om bord på ångare
riktas mot vinden. På samma gång började en lavin af
stenar och trädstammar rulla ned utför sluttningarna.

— Vi kunna inte stanna här, — sade Mikael Strogoff.

— Vi skola inte heller göra det! — utropade
iemschiken helt förfärad, i det han med all sin kraft sökte
hålla stånd mot det lössläppta elementet. — Orkanen
skall snart ha förpassat oss till foten af berget, och det
på den ginaste vägen!

— Tag fast i den högra hästen, pultron! — utbrast
nu Mikael Strogoff. — Jag svarar för den venstra !

Ett nytt anlopp af orkanen afbröt Mikael Strogoff.

Tsarens kurir och iemschiken måste böja sig ända
ned till marken för att icke blifva kullkastade, men trots
de ansträngningar, som gjordes af dem och hästarna,
hvilka de höllo rakt mot vinden, kastades tarantassen ett
godt stycke tillbaka, och om den icke hejdats af en
trädstam, skulle den hafva vräkts ned från vägen.

— Var inte rädd, Nadia! — ropade Mikael Strogoff.

— Jag är inte rädd, — svarade den unga
liffländskan, utan att hennes röst förrådde den minsta rörelse.

<img>Han lyckades, dock icke utan ansträngning, få bugt på hästarna (sid. 119).</img>

Åskknallarna hade upphört för ett ögonblick, och
sedan den förfärliga orkanen svängt om hörnet, försvann
den i bergpassets djup.

<img>Nödrop, broder! Hör! (sid. 125).</img>

— Vill du vända om ned? — frågade iemschiken.

— Nej, vi måste uppåt vidare. Vi måste om detta
hörn. Högre upp skall sluttningen skydda oss!

— Men hästarna streta mot!

— Gör som jag, och drag dem uppåt!

— Orkanen skall återkomma!

— Vill du lyda?

— Du vill det!

— Det är fadern som befaller det! — svarade
Mikael Strogoff, hvilken för första gången åkallade
kejsarens, detta nu öfver tre verldsdelar allsmäktiga namn.

— Framåt, mina svalor! — utropade iemschiken,
fattande högerhästen, under det Mikael Strogoff gjorde
likaledes med den venstra.

De sålunda hållna hästarna satte sig motsträfvigt i
gång. De kunde icke längre kasta sig åt sidan, och
då mellanhästen ej längre drogs åt sidorna, kunde han
hålla sig midt på vägen. Men menniskor och djur, hvilka
orkanen angrep framifrån, kunde knappt taga tre steg
framåt utan att rygga ett och ibland två tillbaka. De
halkade, de föllo, de stego åter upp. Under denna lek
riskerade tarantassen högeligen att komma i olag. Om
icke sufletten varit fastsatt så säkert, skulle densamma
bortryckts från tarantassen i första taget.

Mikael Strogoff och iemschiken använde mer än två
timmar på att komma uppför denna del af vägen, som
var på sin höjd en half verst och så omedelbart utsatt
för orkanens piskande anlopp. Faran låg nu icke blott
i denna orkan, som bekämpade spannet och dess två
ledare, utan förnämligast i detta regn af stenar och bräckta
trädstammar, som nedstörtade från berget.

Plötsligen varseblef man vid skenet af en blixt ett
stenblock, som kom nedrullande med växande hastighet
rakt öfver tarantassen.

Iemschiken uppgaf ett anskri.

Med ett kraftigt rapp af piskan ville Mikael
Strogoff drifva hästarna framåt, men dessa stodo stilla. Blott
några steg och stenblocket skulle hafva rullat bakom dem!

På ett tjugondels sekund skulle Mikael Strogoff sett
både tarantassen och sin följeslagerska krossade! Han
hade ej längre tid att rycka henne lefvande ur vagnen!

Men nu af denna öfverhängande fara hemtande en
öfvermensklig styrka, kastade han sig bakåt med ryggen mot
tistelstången och fötterna spända i marken och dref
sålunda det tunga åkdonet några steg tillbaka.

I sin fart snuddade det ofantliga klippblocket vid
den unge mannens bröst och beröfvade honom
andedrägten, som om det varit en kanonkula, söndermalande
kiselstenarna på vägen, hvilka gåfvo gnistor från sig.

— Broder! — utropade förskräckt Nadia, hvilken
vid skenet af en blixt hade sett hela denna scen.

— Nadia, — svarade Mikael Strogoff, — var inte
rädd, Nadia!

— Det är inte för mig jag kunde vara rädd!

— Gud är med oss, syster!

— Med mig, helt säkert, broder, efter han fört dig
i min väg! — hviskade den unga flickan.

Den stöt, Mikael Strogoff gifvit tarantassen, var icke
utan sin nytta, ty nu kunde de förskrämda hästarna
återtaga sin första kosa. Att så säga, dragna framåt af
Mikael Strogoff och iemschiken, gingo de uppför vägen
ända till ett trångt, i norr och söder gående pass, der
de borde vara skyddade mot direkta anfall af orkanen.
Sluttningen till höger erbjöd en skyddad plats
genom en utskjutande, ofantlig klippa, som befann sig i
medelpunkten af en stormhvirfvel. Vinden hvirflade alltså
icke der, och platsen var temligen fredad, medan i
periferien af denna cyklon hvarken djur eller menniskor kunde
stå emot densamma.

I ett ögonblick nedvräktes också några furor,
hvilkas spetsar stucko upp öfver klipporna, liksom om en
ofantlig lie afskurit dem nästan jems med grenarna.

Ovädret rasade nu som värst. Blixtarna uppfylde
passet och åskknallarna dånade fortfarande. Marken,
som skälfde vid dessa ursinniga knallar, tycktes darra,
liksom om Ural-bergen bäfvat i sina grundvalar.

Till all lycka hade tarantassen kunnat sättas i skygd
i en djup urhålkning i klippväggen, dit orkanen icke kunde
intränga annat än från sidan. Men den var dock ej så
väl skyddad, att icke några sneda vindstötar, ledda
ur sin kosa genom utsprången från sluttningen, ibland
träffade och skakade densamma våldsamt. Åkdonet
stöttes då mot klippväggen med sådan fart, att man kunde
befara, att det skulle slås i tusen spillror.

Nadia måste lemna sin plats i tarantassen. Sedan
Mikael Strogoff vid skenet från den ena af lanternorna
sökt efter en tillflyktsort, upptäckte han slutligen en
fördjupning, åstadkommen af någon grufarbetares hacka, och
den unga flickan hukade sig ned der, i afvaktan på att
resan kunde fortsättas.

I detta ögonblick — klockan var 1 på morgonen —
började regnet falla, och snart nådde de regnblandade
stormbyarna en ytterlig våldsamhet, men de kunde dock
icke släcka himlens eld. Dessa sammanstötande
omständigheter gjorde det för närvarande omöjligt att fortsätta
färden.

Huru stor Mikael Strogoffs otålighet var — och man
må icke undra deröfver — måste han låta det värsta
ovädret gå öfver. Sedan han väl kommit till det pass,
som korsade vägen från Perm till Jekaterinenburg, hade
han blott att färdas utför östra sluttningen af
Ural-bergen, och att under dessa förhållanden begifva sig ned på
en af tusen bergbäckar genomskuren mark, i storm och
hällregn, det var ovilkorligen att blottställa sitt lif, att
kasta sig i afgrunden.

— Att vänta är en betänklig sak, — sade Mikael
Strogoff, — men derigenom undviker jag åtminstone ännu
längre uppehåll. Orkanens våldsamhet låter mig hoppas,
att den icke skall blifva långvarig, och nedfärden, som
vi inte våga företaga i mörkret, skall blifva, om inte lätt,
så åtminstone möjlig efter soluppgången.

— Låtom oss vänta, broder, — svarade Nadia, —
men om du fördröjer din resa, så gör det inte derför,
att du vill bespara mig ansträngningar eller faror!

— Nadia, jag vet, att du är besluten att trotsa allt,
men genom att blottställa oss båda skulle jag äfventyra
mer än mitt lif, mer än ditt, jag skulle svika det värf,
den pligt jag framför allt måste uppfylla!

— En pligt! hviskade Nadia.

I detta ögonblick sönderslet en våldsam blixt
himlen och tycktes, att så säga, förflyktiga regnet. I
detsamma brakade en häftig åskknall. Luften fyldes med
en nästan qväfvande svafvellukt, och en på ett afstånd
af tjugu steg från vagnen befintlig dunge af stora furor
flammade upp såsom en jättefackla.

Iemschiken, hvilken kastades till marken af
åskslaget, reste sig, lyckligtvis utan att hafva blifvit skadad.

Då de sista åskknallarna dött bort bland bergens
klyftor, kände Mikael Strogoff Nadias hand häftigt trycka
hans, och han hörde henne hviska dessa ord i sitt öra:

— Nödrop, broder! Hör!

*
</chapter>

<chapter name="11. Nödstälda resande">
<table o>
<td c><big>ELFTE KAPITLET.</big>
<td c><h2>Nödstälda resande.</h2>
</table>

Under detta korta uppehåll i orkanen hördes
verkligen rop från öfre delen af vägen och på temligen nära
håll från den urhålkning i klippväggen, som skyddade
tarantassen.

Det lät såsom förtviflade ångestrop, med all
sannolikhet kommande från någon nödstäld resande.

Mikael Strogoff lyssnade.

Iemschiken lyssnade också, men skakande på
hufvudet, som om det synts honom omöjligt att efterkomma
denna kallelse.

— Resande, som ropa på hjelp! — utropade Nadia.

— De kunna inte räkna på oss! — svarade
iemschiken.

— Hvarför inte! — utbrast Mikael Strogoff. —
Böra vi inte göra för dem, hvad de kanske skulle göra
för oss under liknande förhållanden?

— Men ni ämnar väl inte äfventyra tarantassen
och hästarna!

— Jag vill uppsöka dem till fots, — svarade
Mikael Strogoff, afbrytande iemschiken.

— Jag följer med dig, broder, — sade den unga
liffländskan.

— Nej, dröj qvar här, Nadia. Iemschiken skall
stanna hos dig. Jag vill inte lemna honom ensam.

— Jag stannar qvar, — svarade Nadia.

— Lemna inte denna tillflyktsort, hända hvad som
hända vill!

— Du skall återfinna mig, der jag nu är.

Mikael Strogoff tryckte sin följeslagerskas hand, och
vikande om hörnet, försvann han snart i mörkret.

— Din bror har orätt, — sade iemschiken till den
unga flickan.

— Han har rätt, — svarade Nadia blott.

Under tiden skyndade Mikael Strogoff raskt uppför
vägen. Om han var ifrig att bringa dem, som uppgåfvo
dessa nödrop, hjelp, så var han icke mindre nyfiken att
få veta, hvilka dessa resande kunde vara, som ovädret
icke hade afhållit från att våga sig upp bland bergen,
ty han betviflade icke att det var de samma, hvilkas
telega fortfarande hade försprång framför hans tarantass.

Regnet hade upphört, men orkanens våldsamhet
fördubblades. Ropen, som stormen bar på sina vingar, blefvo
allt tydligare. Från det ställe, der Mikael Strogoff
qvarlemnat Nadia, kunde man icke se något. Vägen gick i
krokar, och vid skenet af blixtarna var det omöjligt att
urskilja något annat än de öfver vägen hängande
klippmassorna. De i alla dessa hörn brutna stormilarna
bildade hvirflar, dem det var svårt att komma igenom, och
Mikael Strogoff måste anlita sin ovanliga styrka för att
motstå dem.

Men han märkte snart, att de resande, hvilkas rop
han hört, ej borde vara långt borta. Ehuru Mikael
Strogoff ej kunde se dem ännu, vare sig att de blifvit
nedkastade från vägen eller att mörkret dolde dem för hans
blickar, så nådde dock deras ord temligen tydligt till
hans öra.

Se här hvad han hörde, och som förorsakade honom
en viss öfverraskning:

— Dummerjöns, vill du komma tillbaka?

— Jag skall låta knuta dig vid nästa station.

— Hör du, fördömde postiljon! Nå, kommer du!

— Så här blir man skjutsad här i landet.

— Och det här kallar man en telega!

— Den trefaldiga åsnan! Han far sin kos och tycks
inte bry sig om, att han lemnar oss qvar på vägen!

— Att behandla mig på ett sådant sätt; mig, en
ackrediterad engelsman! Jag skall klaga och laga att
han blir hängd!

Den som sade detta var verkligen högst förbittrad.
Men plötsligt föreföll det Mikael Strogoff, som om den
andre fann sig i situationen, ty ett under en sådan scen
högst oväntadt gapskratt ljöd plötsligt, och derpå
vexlades dessa ord:

— Nå, det måtte jag säga, det är allt för löjligt!

— Ni vågar skratta! — svarade i temligen arg ton
medborgaren från de förenade konungarikena.

— Ja visst, min käre kollega, och det af godt
hjerta, ty det är det bästa jag kan göra. Gör ni
likaledes! På min ära, det är allt för löjligt, något dylikt
har man aldrig sett!

<img>Mikael Strogoff skyndade raskt uppför vägen (sid. 126).</img>

I detta ögonblick brakade en förfärlig åskknall
genom passet, och bergens ekon mångfaldigade den i
öfverväldigande dimensioner. Sedan den sista rullningen dött
bort, hördes den glädtiga stämman än en gång säga:

— Ja, utomordentligt löjligt! Något sådant skulle
aldrig kunnat hända i Frankrike!

— Inte i England heller! — svarade engelsmannen.

På den af blixtarna nu starkt upplysta vägen
varseblef Mikael Strogoff på tjugu stegs afstånd två resande,
hopkrupna bredvid hvarandra på baksätet i ett
besynnerligt åkdon, hvilket tycktes ha sjunkit djupt ned i ett
hjulspår.

Mikael Strogoff närmade sig de två resandena, af
hvilka den ene fortfor att skratta och den andre att svärja,
och nu igenkände han de två tidningskorrespondenter,
som, efter att hafva gått om bord på <i>Kaukasus</i>, gjort
ressällskap med honom hela vägen från Nischni-Novgorod
till Perm.

— Åh, god dag, min herre ! — utropade
fransmannen. — Förtjust öfver att råka er i denna belägenhet!
Tillåt mig att få presentera för er min intime fiende,
herr Blount.

Den engelske korrespondenten helsade, och kanske
ämnade han i sin ordning presentera sin kollega Alcide
Jolivet, då Mikael Strogoff sade till honom:

— Behöfs inte, mina herrar, vi känna hvarandra,
efter vi redan gjort ressällskap på Volga.

— Ah, mycket rätt! Alldeles, herr...?

— Nikolas Korpanoff, handlande från Irkutsk, —
svarade Mikael Strogoff. — Men sägen mig, hvilket
äfventyr, så ledsamt för den ene, så roligt för den andre,
händt er?

— Ni må bli domare, herr Korpanoff, — svarade
Alcide Jolivet. — Tänk er, att vår postiljon har farit
sin kos med framdelen af sitt afgrundsåkdon, lemnande
oss i sticket här på bakdelen! Den sämsta hälften af en
telega i stället för båda; ingen vägvisare, inga hästar!
Är det inte högst lustigt?

— Inte lustigt alls! — svarade engelsmannen.

— Jo visst, värde kollega. Ni kan verkligen inte
taga saker och ting från den glada sidan!

— Och vill ni vara så god och säga mig, huru vi
skola kunna fortsätta vår resa? — frågade Harry Blount.

— Ingenting är enklare, — svarade Alcide Jolivet.
— Ni spänner er för hvad vi ha qvar af åkdonet: jag
tager tömmarna, jag kallar er ’min lilla dufva’, alldeles
som en äkta iemschik, och ni trafvar som en äkta posthäst!

— Herr Jolivet, — svarade engelsmannen, — detta
skämt öfverskrider gränsen för det passande, och...

— Lugna er, kollega. Då ni blir styf i lederna,
skall jag intaga er plats, och ni skall få rättighet att
kalla mig en utsliten åkarkamp, om det inte skall gå
undan med afgrundsfart!

Alcide Jolivet sade allt detta med så godt lynne,
att Mikael Strogoff icke kunde hålla sig från att le.

— Mina herrar, — sade han, — någonting bättre
kunna vi taga oss till. Vi ha nu uppnått högsta passet
på Ural-kedjan, och följaktligen bär det redan utför. Min
tarantass står der borta på hundra stegs afstånd. Ni
skola få låna en af mina hästar, vi spänna den för
bakdelen af telegan, och så vida inte någon olyckshändelse
inträffar, skola vi till sammans hålla vårt intåg i
Jekaterinenburg.

— Herr Korpanoff, — svarade Alcide Jolivet, —
det kan jag kalla ett förslag, som kommer ur ett
ädelmodigt hjerta!

— Jag vill tillägga, herr Jolivet, — svarade Mikael
Strogoff, — att som min tarantass blott rymmer två och
min syster och jag resa till sammans, kan jag inte bedja
er stiga upp i vårt åkdon.

— Bevars, min herre, — svarade fransmannen, —
med er häst och vår halfva telega kunna min kollega
och jag resa till verldens ända!

— Min herre, — inföll Harry Blount, — vi antaga
ert artiga anbud. Hvad beträffar den der iemschiken...

— Åh, var öfvertygad om, att det inte är första
gången han är ute för ett sådant här äfventyr! — afbröt
honom Mikael Strogoff.

— Men hvarför kommer han då inte tillbaka? Han
vet mycket väl, den uslingen, att han lemnat oss i sticket!

— Han! Derom har han inte den minsta aning!

— Hvad, den hedersmannen är okunnig om, att en
skilsmessa egt rum mellan de båda delarna af hans telega?

— Han är okunnig derom, och det är i allra bästa
afsigt han kör sin framdel till Jekaterinenburg!

— Är det inte som jag sagt er, kollega, att
ingenting kan vara lustigare! — utbrast Alcide Jolivet.

— Om ni nu behaga följa mig, mina herrar, —
återtog Mikael Strogoff, — så skola vi gå till min
tarantass och...

— Men telegan? — anmärkte engelsmannen.

— Var ej rädd för att den flyger sin kos, min käre
Blount! — utropade Alcide Jolivet. — Den står så säkert
rotfäst der den står, att om man lemnade den der, skulle
den skjuta blad nästa vår!

— Kommen då, mina herrar, — sade Mikael
Strogoff, — så skola vi köra tarantassen hit.

Nedstigande från det till framsäte sålunda
förvandlade baksätet, följde fransmannen och engelsmannen
Mikael Strogoff.

Under vägen pratade Alcide Jolivet, efter sin vana
följande sitt goda lynne, som af ingenting kunde bringas
ur jemvigten.

— På min ära, herr Korpanoff, — sade han till
Mikael Strogoff, — ni räddar oss ur en svår klämma!

— Herr Jolivet, — svarade Mikael Strogoff, — jag
gör blott hvad hvarje annan skulle ha gjort i mitt ställe.
Om de resande inte hjelpte hvarandra, stode de sig mången
gång ganska slätt.

— Med förbehåll af återtjenst, herr Korpanoff. Om
ni far långt in på stepperna, är det möjligt att vi råkas
ännu en gång, och...

Alcide Jolivet frågade icke direkt Mikael Strogoff
hvart han ämnade sig, men denne, som icke ville gifva
sig något sken af hemlighetsfullhet, svarade genast:

— Jag ämnar mig till Omsk, mina herrar!

— Och herr Blount och jag, — återtog Alcide
Jolivet, — vi ämna oss något längre än ni, dit, der man
möjligen kan få en kula i kroppen, men der det bestämdt
fins åtskilligt nytt att uppfiska.

— I de af fienden öfversvämmade provinserna? —
frågade Mikael Strogoff med en viss ifver.

— Alldeles, herr Korpanoff, och förmodligen komma
vi inte att återse hvarandra der!

— Troligen inte, herr Jolivet, — svarade Mikael
Strogoff, — jag är föga begifven på bösskott och
lansstötar och af allt för fredligt sinnelag att våga mig dit,
der man slåss.

— Otröstlig, min herre, otröstlig, och vi kunna i
sanning ej annat än beklaga, att vi måste skiljas så snart.
Men kanske skall vår goda stjerna, då vi lemna
Jekaterinenburg, foga så, att vi ännu en gång få resa till
sammans, vore det också blott under några dagar!

— I ämnen er till Omsk? — frågade Mikael
Strogoff, efter en stunds eftersinnande.

— Det veta vi ännu inte, — svarade Alcide Jolivet,
— men helt säkert fara vi direkte ända till Ischim, och
sedan vi väl kommit dit, skola vi handla efter
omständigheterna.

— Nå väl, mina herrar, — sade Mikael Strogoff,
— vi följas åt ända till Ischim.

Mikael Strogoff skulle hellre velat resa ensam, men
han kunde icke, utan att det förefallit åtminstone
besynnerligt, skilja sig från två resande, hvilka ämnade taga
samma väg som han. Då dessutom Alcide Jolivet och
hans reskamrat hade för afsigt att stanna i Ischim utan
att omedelbart fortsätta resan öfver Omsk, var det icke
förbundet med någon olägenhet att till sammans med
dem tillryggalägga denna del af vägen.

— Nå väl, mina herrar, — svarade han, — det är
öfverenskommet. Vi göra ressällskap.

Derefter frågade han i den mest likgiltiga ton:

— Veten i med någon visshet, hur långt den
tatariska invasionen utbredt sig?

— På min ära, min herre, derom veta vi blott, hvad
man sade i Perm, — svarade Alcide Jolivet. — Feofar
Khans tartarer ha öfversvämmat hela provinsen
Semipalatinsk, och det är blott några dagar sedan de med
största skyndsamhet rycka an utför Irtisch. Ni måste
alltså skynda er, om ni vill hinna fram till Omsk före dem.

— Verkligen, — svarade Mikael Strogoff.

— Man påstod äfven, att öfverste Ogareff lyckats
förklädd passera gränsen och att det inte skulle dröja
länge, innan han förenat sig med den tartariska chefen i
sjelfva medelpunkten af det i resning bragta landet.

— Men huru, — frågade Mikael Strogoff, — kunde
man veta, att dessa mer eller mindre sanningsenliga
nyheter voro af direkt intresse?

— Ah, på samma sätt som man vet allt, —
svarade Alcide Jolivet. — Det ligger i luften.

— Och ni har verkligen grundade skäl att tro, att
öfverste Ogareff fins i Sibirien?

— Jag har till och med hört sägas, att han måste
taga vägen från Kasan till Jekaterinenburg.

— Ah, visste ni det, herr Jolivet? — sade nu Harry
Blount, som af den franske korrespondentens anmärkning
rycktes ur sin tystlåtenhet.

— Jag visste det, — svarade Alcide Jolivet.

— Och visste ni också att han är förklädd till
sigenare? — frågade Harry Blount.

— Till sigenare! — utropade nästan ofrivilligt
Mikael Strogoff, som nu erinrade sig den gamle tsiganen i
Nischni-Novgorod, hans resa på <i>Kaukasus</i> och hans
landstigning i Kasan.

— Jag visste tillräckligt mycket derom för att göra
det till ämne för ett bref till min kusin, — svarade
leende Alcide Jolivet.

— Ni har inte förspilt er tid i Kasan! — anmärkte
engelsmannen torrt.

— Nej, min käre kollega, och medan <i>Kaukasus</i><i></i>
provianterade, gjorde jag på samma sätt!

Mikael Strogoff hörde icke de ord, som vexlades
mellan Harry Blount och Alcide Jolivet. Han tänkte på
sigenartruppen, på den gamle sigenaren, hvars ansigte
han icke kunnat se, på den främmande, honom åtföljande
qvinnan, på den besynnerliga blick, hon hade kastat på
honom, och han sökte i sitt minne samla alla detaljerna
af detta möte, då knallen af ett skott hördes på kort
afstånd från dem.

— Ah, mina herrar, framåt! — utropade Mikael
Strogoff.

— För att vara en hederlig handlande, som skyr
krutrök, — sade Alcide Jolivet till sig sjelf, — rusar han
väl fort rakt i elden.

Och åtföljd af Harry Blount, hvilken ej var den, som
stannade efter, skyndade han Mikael Strogoff i spåren.

Några ögonblick senare stodo alla tre vid det
klipputsprång, som skyddade tarantassen vid krökningen af
vägen.

Den af åskstrålen antända furudungen brann ännu.
Vägen var öde. Mikael Strogoff kunde ej misstaga sig.
Det var knallen från ett eldvapen han hört.

Plötsligt hördes ett förfärligt rytande och ännu en
knall genljöd på andra sidan af sluttningen.

— En björn! — utropade Mikael Strogoff, som icke
kunde misstaga sig om detta rytande. — Nadia, Nadia!

Och dragande sin knif ur gördeln, tog han ett
väldigt språng och rusade om hörnet, bakom hvilket den
unga flickan lofvat vänta på honom.

Furorna, som nu voro insvepta i lågor från roten
ända till toppen, kastade en stark belysning öfver scenen,

I det ögonblick, då Mikael Strogoff uppnådde
tarantassen, vacklade ett ofantligt föremål baklänges mot
honom.

Det var en stor björn. Stormen hade jagat honom
ur skogarna, som beklädde Ural-bergen på denna sida,
och han hade kommit för att söka skydd i den
urhålkning, utan tvifvel hans vanliga tillhåll, der Nadia nu
befann sig.

Två af hästarna hade, skrämda af det ofantliga
djuret, slitit sig lösa och tagit till flykten, och iemschiken,
hvilken blott tänkte på sina djur, hade, glömmande att
den unga flickan befann sig ensam gent emot björnen,
skyndat efter för att fasttaga dem.

Den modiga Nadia hade icke tappat hufvudet.
Björnen, som strax i början icke märkt henne, hade kastat
sig öfver den qvarvarande hästen. Nadia hade nu
lemnat den vrå i berget, der hon suttit nedhukad, sprungit
fram till tarantassen, fattat den ena af Mikael Strogoffs
revolvrar och, gående björnen djerft in på lifvet, gifvit
eld i bringan på honom.

Det lindrigt sårade djuret hade vändt sig mot den
unga flickan, hvilken i början sökt undvika det genom
att springa omkring tarantassen, hvars linor hästen
försökte slita af. Men om man miste äfven den sista hästen,
var det omöjligt att fortsätta resan. Nadia hade derför
ännu en gång gått rakt på björnen, och just i det
ögonblick, då hans ramar skulle slå ned öfver hennes hufvud,
hade hon med beundransvärd kallblodighet för andra
gången gifvit eld på honom.

Det var detta andra skott, som smälde på några stegs
afstånd från Mikael Strogoff. Med ett enda språng
kastade han sig mellan björnen och den unga flickan. Hans
<img>"Du är väl inte sårad, syster?" (sid. 138).</img>
arm gjorde blott en enda rörelse nedifrån uppåt, och som
en orörlig massa föll det ofantliga djuret, uppskuret från
buken ända till strupen, till marken. Det var ett
vackert prof på dessa snitt, som göras af de sibiriska
jägarna, hvilka äro måna om att icke skada björnens
dyrbara pels, som betingar ett högt pris.

<img>Om icke iemschiken försigtigt dragit sig tillbaka (sid. 140).</img>

— Du är väl inte sårad, syster? — frågade Mikael
Strogoff, i det han störtade fram till den unga flickan.

— Nej, broder, — svarade Nadia.

I detta ögonblick anlände de två korrespondenterna.

Alcide Jolivet kastade sig framför hästen, och han
tycktes icke sakna armstyrka, ty han lyckades hålla djuret
tillbaka.

Hans kollega och han hade sett Mikael Strogoffs
snabba manöver.

— För f-n, herr Korpanoff, — utbrast Alcide
Jolivet, — för att vara en vanlig köpman, sköter ni
jagtknifven väl!

— Mycket väl till och med, — inföll Harry Blount.

— I Sibirien, mina herrar, — svarade Mikael
Strogoff, — äro vi tvungna att kunna litet af hvarje!

Alcide Jolivet betraktade den unge mannen.

Sedd vid full dager, med den blodiga knifven i
handen, högväxt, med beslutsam uppsyn, foten stödd på
björnen, som han nyss fält, var Mikael Strogoff ståtlig
att skåda.

— En hårdhändt herre det der! — sade Alcide
Jolivet för sig sjelf.

Derefter närmande sig den unga flickan med hatten
i handen, helsade han henne vördnadsfullt.

Nadia gjorde en lätt bugning.

Derpå vändande sig till sin kollega, sade han till
honom:

— Systern är lika god som brodern! Vore jag
björn, skulle jag akta mig att gå i vägen för detta
aktningsbjudande och intagande par.

Rak som en pinne, höll sig Harry Blount på något
afstånd med hatten i handen. Hans kollegas obesvärade
sätt hade på honom blott den verkan, att hans vanliga
stelhet blef ännu större.

I det samma återkom iemschiken, hvilken hade
lyckats fånga sina två hästar. Han kastade genast en
saknadens blick på det på marken liggande ståtliga djuret,
som han nu blef tvungen att öfverlemna åt roffåglarna,
hvarefter han började åter spänna för sina hästar.

Mikael Strogoff underrättade honom nu om de två
resandenas belägenhet och sin plan att ställa den ena af
tarantass-hästarna till deras förfogande.

— Som du vill, — svarade iemschiken. — Men två
vagnar i stället för en...

— Var lugn, min vän, — svarade Alcide Jolivet,
hvilken förstod den halfqvädna visan, — du skall få
betaldt dubbelt.

— Hopp då, mina turturdufvor! — ropade
iemschiken.

Nadia hade stigit upp i tarantassen, och Mikael
Strogoff och hans två reskamrater följde efter den till fots.

Klockan var tre. Orkanen, hvilken nu var i
aftagande, rasade icke så våldsamt genom passet, och man
färdades hastigt uppför vägen.

Vid daggryningens första ljus hade tarantassen
uppnått telegan, hvilken mycket riktigt ända till hjulnafveln
nedsjunkit i dyn.

Den ena af tarantassens sidohästar spändes med
linor för bakdelen af telegan. De två korrespondenterna
togo åter plats på sätet i sitt besynnerliga åkdon, och
de två vagnarna satte sig genast i rörelse. För öfrigt
behöfde man nu blott fara utför östra sluttningen af
Uralbergen, hvilket icke var förenadt med någon svårighet.
Sex timmar senare ankommo de två åkdonen, det ena
efter det andra, till Jekaterinenburg, utan att någon
olyckshändelse inträffat under den andra delen af resan.

Den första individ, som korrespondenterna
varseblefvo på posthusets tröskel, var deras iemschik, hvilken
tycktes afvakta deras ankomst.

Den hederlige ryssen såg verkligen ut som
redligheten sjelf, och utan någon förlägenhet närmade han sig
med plirande ögon sina resande och anhöll med utsträckt
hand om drickspenningar.

Vi äro skyldiga sanningen att säga, att Harry Blounts
raseri utgöt sig med all sin britiska våldsamhet, och om
icke iemschiken försigtigt dragit sig tillbaka, skulle han
fått en knytnäfsstöt, gifven enligt boxningskonstens alla
regler, midt i ansigtet i stället för hans "<i>na voku</i>".

Då Alcide Jolivet såg detta vredesutbrott, skrattade
han öfverljudt och så som han kanske aldrig skrattat.

— Men den stackars satan har rätt! — utbrast han.
— Han har rätt, min kära kollega! Inte är det hans fel,
att vi ej funnit medlet att följa honom!

Och dragande upp några kopek ur sin ficka, räckte
han dem åt iemschiken, sägande:

— Se här, stoppa dem på dig! Om du inte
förtjenat dem, så är det inte ditt fel!

Härigenom fördubblades vreden hos Harry Blount,
som ville ställa postmästaren till ansvar och inleda en
process mot honom.

— En process i Ryssland! — utbrast Alcide Jolivet.
— Men om förhållandena nu inte äro helt olika mot förr,
min käre kollega, så får ni aldrig se slutet derpå!
Känner ni då inte till historien om den der ryska amman,
som yrkade, att dibarnets familj skulle ersätta henne för
tolf månaders digifning?

— Nej, jag känner inte till den, — svarade Harry
Blount.

— Då vet ni inte heller hur det gick med dibarnet,
sedan dom fallit, hvarigenom det vann?

— Nå, hvad blef det af det, med er tillåtelse?

— Öfverste vid gardeshusarerna!

Vid detta svar brusto alla i skratt.

Hvad beträffar Alcide Jolivet, upptog han, förtjust
öfver sitt infall, sin annotationsbok och nedskref deri
följande anmärkning, bestämd att figurera i ett ryskt
lexikon:

"Telega, ryskt åkdon med fyra hjul, när resan
börjas — och med två, när det kommer fram!"

*
</chapter>

<chapter name="12. En utmaning">
<table o>
<td c><big>TOLFTE KAPITLET.</big>
<td c><h2>En utmaning.</h2>
</table>

Jekaterinenburg är en asiatisk stad, ty den ligger
på de sista östra sluttningarna af Ural-bergen. Icke desto
mindre lyder den under guvernementet Perm och tillhör
följaktligen en af de stora afdelningarna af det europeiska
Ryssland. Detta administrativa ingrepp har dock ett skäl
för sig. Det är liksom ett stycke af Sibirien, som
stannar qvar mellan de ryska käkarna.

Hvarken Mikael Strogoff eller de två
korrespondenterna kunde komma i förlägenhet för att finna
fortskaffningsmedel i denna ansenliga, år 1723 grundlagda stad.
I Jekaterinenburg fins det första myntverket i hela
kejsardömet, och der är förlagd generalstyrelsen öfver de
sibiriska grufvorna. Denna stad är alltså en betydande
industriel medelpunkt i ett land, som har öfverflöd på
metallurgiska verkstäder och inrättningar, der man
vaskar guld eller platina.

Vid denna tidpunkt hade Jekaterinenburgs folkmängd
ökats ansenligt. Hotade af den tartariska invasionen,
hade ryssar eller sibirier sammanströmmat dit, efter att
hafva flytt från de af Feofar Khans horder redan
öfversvämmade provinserna och hufvudsakligen kirghisernas
land, som sydvest om Irtisch utbreder sig ända till
Turkestans gränser.

Om det alltså hade måst vara ondt om
fortskaffningsmedel, då det gälde att uppnå Jekaterinenburg,
funnos sådana nu tvärt om i öfverflöd, i fall man ville lemna
denna stad. Under sådana förhållanden, som de
nuvarande, tänkte de resande också föga på att våga sig ut
på de sibiriska vägarna.

Dessa sammanstötande omständigheter hade till följd,
att Harry Blount och Alcide Jolivet utan svårighet kunde
utbyta den famösa halftelega, som, så godt sig göra lät,
fört dem till Jekaterinenburg, mot en hel telega. Hvad
beträffar Mikael Strogoff, var tarantassen hans egen, den
hade icke lidit synnerlig skada på resan öfver
Uralbergen, och han behöfde blott spänna för tre goda hästar
för att skyndsamt färdas framåt vägen till Irkutsk.

Till Tjumen och äfven ända till Novo Zaimskoje
borde denna väg vara temligen kuperad, ty den gick ännu
fram öfver den nyckfullt vågiga terräng, som
sammanhänger med de första sluttningarna af Ural-bergen; men
sedan man passerat skjutshållet Novo Zaimskoje, började
den ofantliga steppen, hvilken utbreder sig ända framåt
Krasnojarsk öfver en sträcka af omkring 1,700 verst.

Såsom man vet, var det till Ischim de två
korrespondenterna hade för afsigt att begifva sig, d. v. s. 630
verst från Jekaterinenburg. Der skulle omständigheterna
få afgöra, huru de borde förhålla sig; sedan skulle de
begifva sig till de af fienden öfversvämmade trakterna,
antingen till sammans eller hvar och en för sig, allt efter
som deras jägarinstinkt ledde dem på det ena eller andra
spåret.

Men denna väg från Jekaterinenburg till Ischim,
hvilken fortsattes till Irkutsk, var den enda, som Mikael
Strogoff kunde taga. Han, som icke var ute på jagt efter
nyheter och tvärt om skulle velat undvika de af
inkräktarna förhärjade landsträckorna, han var fast besluten
att icke stanna någonstädes.

— Mina herrar, — sade han derför till sina nya
reskamrater, — det skulle vara mig ett synnerligt nöje
att få njuta af ert sällskap under en del af min färd,
men jag bör på förhand underrätta er, att jag är ytterst
angelägen om att komma till Omsk, ty min syster och
jag skola der sammanträffa med vår mor. Hvem vet,
om vi ens hinna fram, innan tartarerna ha öfversvämmat
staden. Jag ämnar alltså stanna vid skjutshållen blott
så lång tid som behöfs för att byta om hästar, och jag
tänker resa både dag och natt!

— Det är också vår afsigt, — svarade Harry Blount.

— Må göra då, — återtog Mikael Strogoff, — men
förloren intet ögonblick! Hyren eller köpen ett
åkdon...

— Hvars bakdel, — afbröt honom Alcide Jolivet,
— behagar komma fram till Ischim på samma gång som
framdelen.

En halftimme senare hade den rappe fransmannen,
hvilket dessutom icke var svårt, funnit en tarantass, som
nästan liknade Mikael Strogoffs, och i hvilken han och
hans kamrat genast instufvade sig.

Mikael Strogoff och Nadia satte sig i sitt åkdon,
och kl. 12 på middagen lemnade de båda tarantasserna
på samma gång staden Jekaterinenburg.

Nadia befann sig omsider i Sibirien och på den långa
väg, som förde till Irkutsk! Hvilka borde nu den unga
liffländskans tankar vara? Tre snabba hästar bortförde
henne genom detta landsflyktens land, der hennes far var
dömd att lefva kanske länge, och så långt från sitt
fädernesland. Men förgäfves såg hon framför sina ögon
utbreda sig dessa långa stepper, som ett ögonblick förut
varit stängda för henne, ty hennes blick gick bortom
horisonten, bakom hvilken hon sökte den landsförvistes
ansigte! Hon såg intet af det land, som hon genomilade
med en hastighet af femton verst i timmen, intet af dessa
det östra Sibiriens trakter, så skiljaktiga från de vestra.
Här fans blott föga odlad mark, endast fattig jord,
åtminstone på ytan, ty i dess djup finnes i öfverflöd jern,
koppar, platina och guld. Också syntes öfver allt
bearbetade grufvor, men sällan några byggnader, som
häntydde på åkerbruk. Hvarifrån skall man få armar att
odla jorden, beså åkrarna, inberga skördarna, då det är
mera vinstgifvande att rota upp marken med sprängskott
och hackor? Här har bonden gifvit vika för
grufarbetaren. Hackan fins öfver allt, spaden ingenstädes.

Emellertid lemnade Nadias tankar ibland de aflägsna
nejderna omkring Bajkal-sjön och förflyttade sig till
hennes närvarande belägenhet. Bilden af hennes fader
bleknade småningom, och hon återsåg sin ädle följeslagare,
först på Vladimir-jernvägen, der en försynens skickelse
låtit honom sammanträffa med henne för första gången.
Hon erinrade sig hans uppmärksamhet under resan, hans
ankomst till polisbyrån i Nischni-Novgorod, den
hjertliga enkelhet hvarmed han tilltalat henne, då han kallade
henne syster, hans omsorg om henne under färden utför
Volga och slutligen allt hvad han hade gjort under den
förfärliga ovädersnatten i Ural-bergen för att försvara
hennes lif, med fara för sitt eget!

Nadia tänkte alltså på Mikael Strogoff. Hon
tackade Gud, derför att Han i rättan tid fört i hennes väg
denne mäktige beskyddare, denne ädle och finkänslige
vän. Hon kände sig i säkerhet, då hon var hos honom,
i hans vård. En verklig broder skulle ej kunnat vara
henne ett bättre stöd. Hon fruktade icke längre något
hinder, hon ansåg sig nu säker om att nå sitt mål.

Hvad beträffar Mikael Strogoff, talade han föga och
tänkte mycket. Å sin sida tackade han Gud, att Han
genom mötet med Nadia på samma gång gifvit honom
ett medel att dölja hvem han verkligen var och ett
tillfälle att göra en god gerning. Den unga flickans lugna
oförskräckthet måste behaga hans starka själ. Hvarför
var hon icke hans verkliga syster? Han hyste lika
mycken aktning som ömhet för sin vackra och
hjeltemodiga följeslagerska. Han kände, att hon var ett af
dessa rena och sällsynta hjertan, på hvilka man kan
räkna.

Emellertid började de verkliga farorna för Mikael
Strogoff, nu sedan han befann sig inne på sibiriskt
område. Om de båda korrespondenterna icke hade
bedragit sig, om Ivan Ogareff passerat gränsen, var den
yttersta försigtighet af nöden. Förhållandena voro nu
förändrade, ty det borde vimla af tartariska spioner i de
sibiriska provinserna. Om Mikael Strogoffs inkognito
afslöjades, hans egenskaper af tsarens kurir upptäcktes,
var det ute med hans mission; kanske med hans lif!
Mera tryckande än någonsin kände han nu tyngden af
det ansvar, som hvilade på honom.

Under det de resande i första åkdonet upptogos af
sådana tankar, hvad tilldrog sig i det andra? Ingenting
ovanligt. Alcide Jolivet talade i fraser, Harry Blount
gaf enstafviga svar. Hvar och en såg ställningar och
förhållanden på sitt sätt och gjorde anteckningar öfver
en eller annan tilldragelse under resan — tilldragelser,
som för öfrigt voro föga omvexlande under denna färd
genom de första provinserna i vestra Sibirien.

Vid hvarje skjutshåll stego de två
korrespondenterna ur och samspråkade med Mikael Strogoff. Då man
kommit öfver ens om att icke äta något i posthusen, steg
Nadia icke ur tarantassen. Då man skulle intaga
frukost eller middag, tog hon plats vid bordet; men alltid
mycket tillbakadragen, blandade hon sig mycket sällan i
samtalet.

Utan att dock någonsin öfverskrida den strängaste
grannlagenhets gränser, visade sig Alcide Jolivet ständigt
förekommande mot den unga liffländskan, som han fann
förtjusande. Han beundrade den tysta energi, hon lade
i dagen inför de ansträngningar, som voro förbundna med
en resa, företagen under så svåra förhållanden.

Dessa nödtvungna uppehåll behagade blott ganska
måttligt Mikael Strogoff. Också påskyndade han afresan
från hvarje skjutshåll, manande på postmästarna, eggande
iemschikerna och påskyndande tarantassernas förspänning.
Sedan måltiden hastigt blifvit undangjord — beständigt
allt för fort i Harry Blounts tycke, hvilken var en
metodisk ätare — reste man vidare, och äfven de två
korrespondenterna skjutsades som "örnar", ty de betalade
furstligt och, såsom Alcide Jolivet sade, "med ryska
örnar"<footnote>Ryskt guldmynt, motsvarande fem rubel.</footnote>.

Det förstås af sig sjelft, att Harry Blount ej spilde
många ord på den unga flickan. Nadia var för honom
ett af dessa ovanliga samtalsämnen, angående hvilka han
icke meddelade sig åt sin reskamrat. Denne
aktningsvärde gentleman hade icke för vana att göra två saker
på en gång.

Då Alcide Jolivet en gång frågade honom, huru
gammal den unga liffländskan kunde vara, svarade han med
den allvarsammaste ton i verlden, slutande ögonen till
hälften:

— Hvilken unga liffländska?

— För tusan, Nikolas Korpanoffs syster!

— Är hon hans syster?

— Nej, hans mormor! — svarade Alcide Jolivet,
bragt ur fattningen genom så mycken likgiltighet.

— Hur gammal anser ni henne vara?

— Om jag sett henne födas, skulle jag kunna säga
henne det! — svarade okonstladt Harry Blount med
tonen hos en person, som ej vidare vill yttra sig i ett ämne.

Det land, hvarigenom de två tarantasserna foro, var
nästan en ödemark. Vädret var temligen vackert,
himlen till hälften molnhöljd, värmen ganska dräglig. Om
våra resande haft till sitt förfogande två åkdon med goda
fjedrar, skulle de icke haft något skäl att klaga öfver
färden. De reste såsom alltid är fallet med den ryska
posten, d. v. s. med underbar hastighet.

Om landet syntes öfvergifvet, hade denna ödslighet
sina naturliga orsaker. På fälten funnos få eller inga
af dessa sibiriska bönder med blekt och allvarsamt
ansigte, som ett berömdt resande fruntimmer jemfört med
castilianerna, oafsedt spotskheten. Här och der lågo
några redan utrymda byar, hvilket bevisade att
tartarerna voro i antågande. Medförande sina fårhjordar, sina
kameler och sina hästar, hade invånarna flytt undan till
slätterna i norr. Några stammar af de nomadiserande
kirghisernas stora hord, hvilka förblifvit trogna, hade
äfven fört sina tält öfver Irtisch eller Obi för att undgå
inkräktarnas plundringar.

Till all lycka fortgick postbefordringen ännu
regelbundet. Så var äfven förhållandet med telegraferingen,
ända till de punkter, som den elektriska tråden ännu
förenade med det europeiska Ryssland. Vid hvarje
skjutshåll lemnade postmästarna hästar i öfverensstämmelse med
reglementets föreskrifter. Äfven vid hvarje station
befordrade tjenstemännen, sittande vid sin lucka, de
telegram, som lemnades at dem, och blott ankomsten af ett
statstelegram försenade för en stund deras expediering.
Harry Blount och Alcide Jolivet anlitade också den
elektriska tråden flitigt.

Mikael Strogoffs resa hade alltså försiggått under
gynsamma förhållanden. Tsarens kurir hade ingenstädes
blifvit uppehållen, och om han lyckades hinna förbi de
Feofar Khans tartarer, som närmade sig Krasnojarsk, var
han säker om att före dem uppnå Irkutsk, och det på
kortaste tid, det hittills varit möjligt.

Två dagar efter den, då de två tarantasserna hade
lemnat Jekaterinenburg, uppnådde de den lilla staden
Tuluguinsk kl. 7 på morgonen, sedan de, utan någon
olyckshändelse värd att omtala, hade tillryggalagt en
sträcka af 220 verst.

Der anslog man en halftimme åt att äta frukost.
Sedan detta var gjordt, foro våra resande vidare med en
hastighet, som blott kunde förklaras genom löftet om
rundliga skjutspenningar.

Samma dag, den 22 Juli, ankommo de två
tarantasserna kl. 1 på natten till Tjumen, dit det var sextio
verst.

Tjumen, hvars vanliga befolkning utgöres af 10,000
invånare, inrymde nu ett dubbelt så stort antal.

Denna stad, den första industriela medelpunkt som
ryssarna skapat i Sibirien och hvilken har de största
metallurgiska verkstäder och ett ypperligt klockgjuteri, hade
aldrig förr erbjudit en så liflig anblick.

De två korrespondenterna gingo genast ut för att
inhemta nyheter. Hvad de sibiriska flyktingarna
berättade från krigsskådeplatsen var icke lugnande.

Bland annat sade man, att Feofar Khahs armé
hastigt ryckte an mot Ischim-dalen, och man försäkrade,
att om icke öfverste Ivan Ogareff redan slutit sig till
den tartariske chefen, skulle han snart göra det. Häraf
drog man helt naturligt den slutsatsen, att operationerna
i östra Sibirien nu skulle bedrifvas med den största kraft.

Hvad beträffar de ryska trupperna, hade man måst
kalla dem hufvudsakligen från Rysslands europeiska
provinser, och alldenstund de ännu voro temligen aflägsna,
kunde man icke kasta dem mot invasionen. Emellertid
ryckte kosackerna från guvernementet Tobolsk an i
ilmarscher mot Tomsk, i förhoppning att kunna hinna fram
dit före de tartariska kolonnerna.

Klockan 8 på aftonen hade de båda tarantasserna
tillryggalagt ytterligare sjutiofem verst, då de
framkommo till Jalutorovsk.

Man bytte fort om hästar, och sedan man lemnat
denna stad, passerades floden Tobol på en färja. Dess
särdeles lugna lopp gjorde denna öfverfart lätt, och
sådana öfverfarter måste förnyas mer än en gång under
resan och förmodligen under mindre gynsamma
förhållanden.

Efter att hafva tillryggalagt femtiofem verst,
uppnådde man vid midnatt köpingen Novo Saimsk, och nu
ändtligen lemnade de resande bakom sig denna lindrigt
kuperade terräng, dessa trädbevuxna sluttningar, som
utgjorde Ural-bergens sista rötter.

Här började verkligen hvad man kallar den sibiriska
steppen, hvilken sträcker sig ända fram åt Krasnojarsk.
Det var en ändlös slätt, ett slags ofantlig gräsöken, som
öfver allt i fjerran sammansmälte med himlen. Öfver
denna stepp uppstack ingenting annat än de på båda
sidor om vägen utplanterade telegrafstolparna, hvilkas
trådar vibrerade för vinden som harpsträngar. Sjelfva
vägen skilde sig för öfrigt icke från slätten genom något
annat än det fina dam, som upphvirflades af
tarantasshjulen. Om icke detta hvitaktiga band, som sträckte
sig så långt ögat kunde nå, funnits, skulle man kunnat
tro sig vara i öknen.

Mikael Strogoff och hans reskamrater fördes med
en ännu större hastighet fram öfver steppen. De af
iemchiken uppeldade hästarna, hvilka dessutom ej möttes af
några hinder, flögo framåt. Tarantasserna styrde rak
kurs på Ischim, der de två korrespondenterna ämnade
skiljas från Mikael Strogoff, så vida icke någon
oförutsedd tilldragelse nödvändiggjorde en ändring i deras
resplan.

Omkring 200 verst skilja Novo Saimsk från staden
Ischim, och innan kl. 8 den följande dagen borde och
kunde denna sträcka vara tillryggalagd, ifall man ej
förspilde ett enda ögonblick.

Om också icke de resande i iemschikernas tanke voro
mäktiga herrar och höga funktionärer, ansågo de dem
dock värdiga att vara det, åtminstone på grund af deras
frikostighet på drickspenningar.

Den följande dagen, den 23 Juli, hade de två
tarantasserna icke mer än tretio verst qvar till Ischim.

I detta ögonblick varseblef Mikael Strogoff framför
dem på vägen ett genom dammolnen knappt synligt
åkdon. Då hans hästar, hvilka voro mindre ansträngda,
sprungo fortare, borde det icke dröja länge, innan detta
åkdon var upphunnet.

Det var hvarken en tarantass eller en telega, utan
en af dam betäckt postdiligens, som tycktes redan hafva
gjort en lång resa. Postiljonen sparade icke på sin piska
och höll spannet i jemt galopp medelst oqvädinsord och
pisksnärtar. Denna postdiligens hade säkert icke
passerat Novo Saimsk, utan på någon väg, som förlorade sig
i steppen, kommit in på den till Ischim.

Då Mikael Strogroff och hans reskamrater
varseblefvo postdiligensen, hade de blott en och samma tanke,
att hinna om det främmande åkdonet och före det uppnå
skjutshållet, för att framför allt försäkra sig om de
hästar, som voro att tillgå der. De sade alltså blott ett ord
åt sina iemschiker, hvilkas hästar snart voro i jembredd
med postdiligensens spann.

Mikael Strogoff uppnådde den naturligtvis först.

I detta ögonblick syntes ett hufvud i diligensens
dörrfönster.

Mikael Strogoff hann knappt uppfånga en skymt
deraf. Så fort han än passerade förbi, hörde han
emellertid mycket tydligt ett ord uttaladt med befallande
stämma och riktadt till honom:

— Stanna!

Man stannade icke. Tvärt om, och snart befann
sig postdiligensen ett godt stycke efter de två
tarantasserna.

Nu börjades en kapplöpning, ty spannet framför
postdiligensen, hvilket utan tvifvel sporrades genom
åsynen af de förbiilande hästarna, tycktes få nya krafter
under några minuter. De tre vagnarna hade försvunnit
i ett enda moln af dam. Ur dessa ljusa moln hördes
såsom en gevärseld pisksmällar, blandade med
uppmuntringsrop och vredesinterjektioner.

Mikael Strogoff och hans reskamrater behöllo
emellertid försprånget — ett försprång, som kunde blifva af
synnerlig vigt, om tillgången på hästar var knapp vid
skjutshållet. Att spänna för två åkdon, det var kanske
mer än postmästaren kunde åstadkomma, åtminstone
genast.

En halftimme senare syntes postdiligensen såsom en
knapp märkbar punkt vid horisonten af steppen.

Kl. 8 på aftonen hunno de två tarantasserna fram
till Ischim.

De underrättelser, man der fick om invasionen, voro
allt sämre. Staden var direkt hotad af de tartariska
kolonnernas förtrupper, och för två dagar sedan hade
myndigheterna måst taga sin tillflykt till Tobolsk. I
Ischim fans ej en enda embetsman, ej en enda soldat.

Då man uppnått skjutsstationen, sade Mikael
Strogoff genast till om hästar åt sig.

Det var en lycklig idé af dem att köra om
postdiligensen. Endast tre hästar funnos, som genast kunde
spännas för. De andra hade hemkommit uttröttade.

Postmästaren gaf befallning om att spänna för.

Hvad beträffar de två korrespondenterna, hvilka
beslutit sig för att stanna i Ischim, behöfde de icke tänka
på att omedelbart förskaffa sig skjuts, hvarför de läto
ställa in sin tarantass i vagnsskjulet.

Tio minuter efter det Mikael Strogoff ankommit till
skjutsstationen, underrättade man honom om, att hästarna
voro förspända.

— Bra! — svarade han.

Derefter vändande sig till de två korrespondenterna,
sade han:

— Mina herrar, efter som ni stanna qvar i Ischim,
är ögonblicket kommet för oss att skiljas.

— Hvad, herr Korpanoff, — sade Alcide Jolivet,
— stannar ni inte ens en timme i Ischim?

— Nej, min herre, och jag önskar till och med att
vara härifrån, innan postdiligensen, vi körde om, hinner
hit.

<img>Den 22 Juli ankommo de två tarantasserna till Tjumen (sid. 147).</img>

— Befarar ni då, att den der resanden söker taga
skjutshästarna från er?

<img>Försvara dig, ty jag skall inte skona dig! (sid. 155).</img>

— Jag vill framför allt söka undvika hvarje
svårighet.

— I sådant fall, herr Korpanoff, — sade Alcide
Jolivet, — återstår oss intet annat än att ännu en gång
tacka er för den tjenst, ni gjort oss, och för nöjet af att
få göra ressällskap till sammans med er.

— Det är dessutom möjligt, att vi om några dagar
åter råkas i Omsk, — tillade Harry Blount.

— Det är verkligen möjligt, — svarade Mikael
Strogoff, — ty jag reser dit direkte.

— Nå väl, lycklig resa då, herr Korpanoff, — sade
nu Alcide Jolivet, — och må Gud bevara er för telegor!

De båda korrespondenterna räckte Mikael Strogoff
handen i afsigt att trycka hans på det hjertligaste, då
bullret af en vagn hördes utanför.

Nästan i samma ögonblick öppnades dörren häftigt,
och en man trädde in.

Det var den resande i postdiligensen.

Han hade en militärisk hållning, var omkring fyrtio
år gammal, stor, kraftig och bredaxlad, och tjocka
mustascher sammansmälte med hans röda polisonger. Han bar
uniform, men inga utmärkelsetecken. En kavallerisabel
släpade efter honom, och i handen höll han en piska med
kort skaft.

— Hästar! — kommenderade han med den myndiga
uppsynen hos en man, som är van att befalla.

— Jag har inga hästar lediga nu, — svarade
postmästaren, bugande sig.

— Jag måste ha sådana på ögonblicket!

— Det är omöjligt.

— Hvems äro då hästarna, som stå spända för
tarantassen, jag såg utanför porten?

— De tillhöra denne resande, — svarade
postmästaren och visade på Mikael Strogoff.

— Låt spänna från dem! — svarade den resande
i en ton, som icke tillät någon invändning.

Mikael Strogoff tog nu ett steg framåt.

— Dessa hästar äro bestälda af mig, — sade han.

— Hvad angår det mig! Jag måste ha dem. Fort!
Jag har ingen tid att förlora!

— Inte jag heller, — svarade Mikael Strogoff, som
ville förblifva lugn och blott med möda kunde beherska sig.

Nadia stod bredvid honom, hon också lugn men inom
sig orolig, att nu skulle följa en scen, som det var bäst
att undvika.

— Nog! — upprepade den resande.

Derefter vändande sig till postmästaren, ropade han
med en hotande åtbörd:

— Låt spänna hästarna från den der tarantassen
och ställa dem för mitt åkdon!

Den högst förlägne postmästaren visste icke, hvem
han skulle lyda, och han betraktade Mikael Strogoff, som
tydligen hade rätt att motsätta sig den resandes
orättvisa fordringar.

Mikael Strogoff tvekade ett ögonblick. Han ville
icke göra bruk af sin podaroschna, hvilket skulle hafva
fäst uppmärksamheten på hans person, men han ville icke
heller genom att afstå hästarna fördröja sin resa, och
lika litet ville han börja en strid, som skulle kunnat
kompromettera hans mission.

De två korrespondenterna betraktade Mikael
Strogoff, färdiga att bistå honom, om han påkallade deras
hjelp.

— Hästarna stanna qvar framför min vagn, — sade
Mikael Strogoff, men utan att höja tonen i sin röst mer
än hvad som anstod en simpel handlande från Irkutsk.

Den resande gick nu fram till Mikael Strogoff, och
våldsamt läggande handen på hans axel, utropade han:

— Jaså! Du vill inte afstå hästarna åt mig?

— Nej, — svarade Mikael Strogoff.

— Nå väl, så skall den af oss två ha dem, som
segrar. Försvara dig, ty jag skall inte skona dig!

Med dessa ord drog den resande sabeln ur baljan
och stälde sig en garde.

Nadia hade kastat sig framför Mikael Strogoff.

Harry Blount och Alcide Jolivet närmade sig honom.

— Jag slåss inte, — svarade kort Mikael Strogoff,
hvilken, för att bättre lägga band på sig, korsade
armarna öfver bröstet.

— Slåss du inte?

— Nej!

— Inte en gång nu? — utropade den resande.

Och innan man kunde hejda honom, träffade
piskskaftet Mikael Strogoffs axel.

Vid denna förolämpning blef Mikael Strogoff
förfärligt blek. Hans händer lyftes vidöppna, som om de ville
krossa den oförsynte resanden. Men genom en ytterlig
ansträngning lyckades han beherska sig. En duell skulle
ha varit mer än ett uppskof, derigenom kunde kanske
hans mission förfelas... Bättre då att förlora några
timmar... Ja, men att svälja denna skymf!

— Nå, vill du slåss nu, fege usling! — upprepade
den resande, läggande grofhet till brutalitet.

— Nej, — svarade Mikael Strogoff, hvilken icke
rörde sig ur stället, men ofrånvändt såg den resande in
i ögonen.

— Hästarna, men genast! — sade nu denne.

Med dessa ord lemnade han rummet.

Postmästaren följde honom, sedan han dock först
höjt på axlarna, efter att hafva mönstrat Mikael
Strogoff med en föga gillande min.

Den verkan, denna tilldragelse utöfvade på de två
korrespondenterna, kunde icke vara till Mikael Strogoffs
fördel. Deras ogillande var synbart. Denne handfaste
unge man lät slå sig och kräfde icke vedergällning för
en sådan förolämpning! De åtnöjde sig alltså med att
helsa honom och lemnade rummet, hvarvid Alcide Jolivet
sade till Harry Blount:

— Något sådant skulle jag inte trott om en man,
som så bra sprättar upp Ural-bergens björnar! Skulle
det alltså vara sant, att modet har sina tider och sina
former? Det kan jag inte göra klart för mig! När allt
kommer ikring, är det kanske det som felas oss andra,
att vi aldrig ha varit slafvar!

Ett ögonblick derefter tillkännagåfvo rasslandet af
hjul och en pisksmäll, att postdiligensen, hvarför spänts
tarantassens hästar, lemnade skjutshållet.

Nadia och Mikael Strogoff qvarstodo i rummet, den
förra orörlig, den senare ännu skälfvande.

Med armarna allt jemt korslagda öfver bröstet, hade
tsarens kurir satt sig. Han liknade en staty.
Emellertid hade en rodnad, som dock ej kunde vara skammens,
efterträdt blekheten i det manliga ansigtet.

Nadia betviflade icke, att en sådan man som Mikael
Strogoff blott af förfärliga skäl kunde förmås att smälta
en sådan förödmjukelse.

Derför närmande sig honom såsom han kommit fram
till henne å polisbyrån i Nischni-Novgorod, sade hon:

— Din hand, broder!

Och på samma gång aftorkade hennes finger med en
nästan moderlig åtbörd en tår, som sipprade fram ur
hennes beskyddares öga.

*
</chapter>

<chapter name="13. Pligten framför allt">
<table o>
<td c><big>TRETTONDE KAPITLET.</big>
<td c><h2>Pligten framför allt.</h2>
</table>

Nadia hade gissat, att något hemligt motiv ledde
alla Mikael Strogoffs handlingar, att denne, af någon för
henne okänd orsak, ej tillhörde sig sjelf, ej egde
rättighet att förfoga öfver sin egen person och att han af denna
anledning åt sin pligt heroiskt offrat till och med
förbittringen öfver en dödlig förolämpning.

Nadia begärde också icke någon förklaring af Mikael
Strogoff. Svarade icke handen, hon räckt honom på
förhand, på allt som han skulle kunnat säga henne?

Mikael Strogoff förblef tyst under hela denna afton.
Alldenstund postmästaren icke kunde lemna några
uthvilade hästar förr än på morgonen derpå, måste han
tillbringa en hel natt på skjutsstationen. Nadia borde
alltså draga fördel af detta tillfälle att hemta någon hvila,
och en kammare gjordes derför i ordning åt henne.

Den unga flickan skulle utan tvifvel föredragit att
icke lemna sin följeslagare, men hon kände att han hade
behof af att vara ensam, hvarför hon gjorde sig i
ordning att begifva sig till det rum, som blifvit henne
anvisadt.

Emellertid kunde den unga flickan icke i det
ögonblick, då hon skulle aflägsna sig, afhålla sig från att säga
sin följeslagare farväl.

— Broder . . ., — hviskade hon.

Men Mikael Strogoff hejdade henne med en åtbörd.
En suck höjde den unga flickans bröst, och hon lemnade
rummet.

Mikael Strogoff lade sig icke. Han skulle icke
kunnat sofva, ej ens en timme. På det ställe, der den
brutale resandens piska träffat honom, tyckte han sig hafva
ett brännsår.

— För fäderneslandet och för Fadern! — mumlade
han, då han slutat sin aftonbön.

Emellertid kände han ett oafvisligt behof att få veta,
hvem denne man, som slagit honom, var, hvarifrån han
kom, hvart han reste. Hvad beträffar främlingens
ansigte, voro dess drag så djupt inristade i hans minne,
att han ej behöfde befara, att han någonsin skulle
glömma dem.

Mikael Strogoff lät kalla postmästaren.

Denne, en sibirier af gamla stammen, infann sig
genast, och betraktande den unge mannen, väntade han att
blifva tilltalad.

— Är du född här i landet? — frågade honom
Mikael Strogoff.

— Ja.

— Känner du den mannen, som tog mina hästar?

— Nej.

— Har du aldrig sett honom?

— Aldrig!

— Hvem tror du denne man är?

— En herre, som förstår att göra sig åtlydd.

Mikael Strogoffs blick trängde som en dolk in i
sibirierns hjerta, men postmästarens blick sänktes icke.

— Du tillåter dig att mästra mig? — utbrast
Mikael Strogoff.

— Ja, — svarade sibiriern, — ty det fins saker,
som ej ens en simpel köpman tager emot utan att ge igen!

— Piskrapp?

— Piskrapp, unge man! Jag har tillräckligt af
ålder och styrka för att kunna säga dig det!

Mikael Strogoff gick fram till postmästaren och lade
sina båda kraftiga händer på hans axlar.

Derefter sade han med egendomligt lugn röst:

— Gå din väg, eljest skulle jag kunna döda dig!

Denna gång hade postmästaren förstått honom.

— Jag tycker mera om det, — mumlade han.

Den följande dagen, den 24 Juli, voro kl. 8 på
morgonen tre starka hästar spända för tarantassen. Mikael
Strogoff och Nadia togo plats deri, och Ischim, som de
båda två borde hafva i så förfärligt minne, hade snart
försvunnit bakom en krökning af vägen.

Vid de skjutshåll, der Mikael Strogoff stannade, kunde
han förvissa sig om, att postdiligensen allt jemt befann
sig framför honom på vägen till Irkutsk, och att den
resande, lika brådskande som han, ej förlorade ett
ögonblick på färden öfver steppen.

<img>"Gå din väg, eljest skulle jag kunna döda dig" (sid. 159.)</img>

Kl. 4 e. m. måste man vid Abatskaia-stationen,
sjutiofem verst längre fram, öfvergå floden Ischim, ett af
Irtischs förnämsta tillflöden.

Denna öfvergång blef något svårare än Tobols. Ischim
var ganska strid på detta ställe. Under den sibiriska
vintern äro alla steppens vattendrag, då frusna till en
tjocklek af flere fot, lätta att öfvergå, och den resande
passerar öfver dem utan att ens märka det, ty deras
bädd har då försvunnit under det ofantliga, hvita täcke,
som enformigt gömmer steppen, men om sommaren kan
det vara förenadt med stora faror att komma öfver dem.

Också åtgingo två timmar, innan man kunde passera
Irtisch, hvilket uppretade Mikael Strogoff, och detta
desto mer som färjkarlarna gåfvo honom oroande
upplysningar om den tartariska invasionen.

Se här hvad som sades:

Några af Feofar Khans blänkare skulle redan hafva
visat sig på båda stränderna vid Ischims nedre lopp, i
södra delarna af guvernementet Tobolsk. Omsk var
synnerligen hotadt. Man talade om en strid, som egt rum
mellan de sibiriska och tartariska trupperna på gränsen
mot de stora kirghisiska hordernas område — en strid,
som ej utfallit till ryssarnas fördel, hvilka voro allt för
svaga på denna punkt. Häraf hade blifvit en följd, att
dessa trupper dragit sig tillbaka och att bönderna
allmänt lemnat provinsen. Man berättade om förfärliga
våldsamheter, begångna af inkräktarna, såsom plundring,
stöld, brand, mord. Det var det tartariska sättet att
föra krig. Man flydde alltså åt alla håll undan Feofar
Khans förtrupper. I betraktande af denna invånarnas
flykt var hvad Mikael Strogoff mest fruktade, att han ej
skulle kunna få transportmedel. Han hade alltså
utomordentligt brådtom att komma fram till Omsk. Kanske
skulle han i trakten af denna stad få försprång framför
de tartariska blänkare, som ryckte an nedför
Irtisch-dalen, och finna vägen fri ända fram till Irkutsk.

Det är just på det ställe, der tarantassen skulle
öfvergå floden, som, hvad man på militärspråket kallar,
"Ischim-kedjan" slutar, en kedja af torn och träskansar
som sträcker sig från Sibiriens sydgräns öfver en yta af
omkring fyrahundra verst. Förut voro i dessa
förskansningar förlagda kosackafdelningar, och de skyddade
trakten lika väl mot kirghiserna som mot tartarerna. Men
då de utrymdes, enär ryska regeringen trodde dessa
horder bragta till fullkomlig underkastelse, kunde de icke
vara till något gagn just nu, då de skulle kunnat vara
af så stor nytta. Största delen af dessa träskansar hade
blifvit lagda i aska, och några rökmoln, som färjkarlarna
visade Mikael Strogoff, upphvirflade vid horisonten i
söder, utvisande, att de tartariska förtrupperna nalkades.

Sedan färjan öfverfört tarantassen och dess spann
till Ischims högra strand, fortsattes färden öfver steppen
med största hastighet.

Klockan var sju på aftonen. Det var mycket mulet.
Också föll flere gånger ett störtregn, hvilket fäste
dammet och gjorde vägarna bättre.

Allt sedan Mikael Strogoff lemnat Ischim, hade han
varit tystlåten. Emellertid var han alltid uppmärksam
mot Nadia och försökte för henne mildra obehagen af
denna brådstörtade resa, men den unga flickan beklagade
sig icke. Hon skulle velat gifva vingar åt hästarna
framför tarantassen. En röst inom henne hviskade, att
hennes följeslagare hade ännu mera brådt än hon att komma
fram till Irkutsk, och huru många verst skilde dem icke
ännu derifrån!

Hon kom äfven på den tanken, att, i fall Omsk var
besatt af tartarerna, löpte Mikael Strogoffs moder,
hvilken var bosatt i denna stad, faror, som borde i högsta
grad oroa hennes son, och denna omständighet var nog
att förklara hans otålighet att hinna fram till henne.

Nadia ansåg sig derför vid ett lämpligt tillfälle böra
tala vid Mikael Strogoff om den gamla Marfa, om den
isolering, hvari hon borde befinna sig midt ibland dessa
allvarsamma tilldragelser.

— Har du inte haft några underrättelser från din
mor efter invasionens utbrott? — frågade hon honom.

— Nej, Nadia. Det sista brefvet, min mor skref
till mig, var dateradt för två månader sedan, men det
innehöll goda nyheter. Marfa är en energisk qvinna, en
dugtig sibiriska. Trots sin ålder har hon bevarat hela
sin moraliska styrka. Hon kan lida.

— Jag skall helsa på henne, broder, — sade Nadia
lifligt. — Då du kallar mig syster, är jag ju Marfas dotter!

Då Mikael Strogoff icke svarade henne, tillade hon:

— Kanske har din mor lyckats lemna Omsk?

— Det är möjligt, Nadia, — svarade Mikael
Strogoff, — och jag till och med hoppas, att hon kunnat bege
sig till Tobolsk. Den gamla Marfa hatar tartarerna. Hon
känner steppen, hon är icke rädd, och det skulle glädja
mig, om hon tagit sin vandringsstaf och begifvit sig ned
utefter Irtischs stränder. Det fins inte en fläck i
provinsen, som hon inte känner till. Huru många gånger har
hon inte genomströfvat densamma i sällskap med min
gamle far, och huru många gånger har jag inte redan
såsom barn åtföljt dem på deras vandringar genom den
sibiriska öknen! Ja, Nadia, jag hoppas, att min mor
lemnat Omsk.

— Och när får du råka henne?

— Jag får råka henne — på hemvägen.

— Men om din mor är qvar i Omsk, unnar du dig
väl en timme till att omfamna henne?

— Jag skall inte omfamna henne!

— Du skall inte besöka henne?

— Nej, Nadia! — svarade Mikael Strogoff, hvars
bröst häfdes och som insåg, att han icke kunde fortfara
att besvara den unga flickans frågor.

— Nej, säger du! Ack, min broder, om din mor
fins i Omsk, af hvilka skäl kan du då vägra att besöka
henne?

— Af hvilka skäl, Nadia, du frågar mig af hvilka
skäl? — utropade Mikael Strogoff med så djupt skakad
röst, att den unga flickan spratt till. — Jo, af skäl, som
gjort mig tålmodig ända till feghet inför denne usling,
som...

Han kunde icke sluta meningen.

— Lugna dig, broder, — sade Nadia med sin
ljufvaste röst. — Jag vet blott en sak eller, rättare, jag
vet den inte, jag känner den. Det är blott en känsla,
som nu bestämmer hela ditt uppförande, känslan af en
pligt, heligare — om en sådan kan finnas — än den, som
fäster sonen vid modern!

Nadia teg, och från den stunden undvek hon hvarje
samtalsämne, som kunde ega något samband med Mikael
Strogoffs egendomliga belägenhet. Han hade en
hemlighet, som måste respekteras, och hon respekterade den.

Den följande dagen, den 25 Juli, ankom tarantassen
kl. 3 på morgonen till skjutshållet Tjukalinsk, efter att
hafva tillryggalagt 120 verst, sedan den passerade Ischim.

Man bytte hastigt om hästar. Emellertid, och för
första gången, gjorde iemschiken några svårigheter vid
att begifva sig af, försäkrande, att tartariska
truppafdelningar genomströfvade steppen och att resande, hästar
och åkdon skulle blifva en god pris för dessa plundrare.

Mikael Strogoff kunde blott med penningar besegra
iemschikens motsträfvighet, ty i detta fall som i så många
andra ville han icke göra bruk af sin podaroschna. Den
sista på telegrafisk väg utfärdade ukasen var känd i de
sibiriska provinserna, och en ryss, som särskildt blifvit
befriad från att efterkomma dess föreskrifter, skulle
otvifvelaktigt hafva ådragit sig allmän uppmärksamhet, en
sak, som tsarens kurir framför allt måste undvika. Hvad
beträffar iemschikens tveksamhet, kunde det ju vara
möjligt, att han spekulerade på den resandes otålighet. Eller
kanske han verkligen hade skäl att befara några
obehagligheter?

Omsider lemnade tarantassen skjutshållet, och det
gick så raskt undan, att den kl. 3 e. m. uppnådde det
åttio verst aflägsna Kulatsinskoje. En timme senare
befann den sig på Irtischs strand. Till Omsk hade man
icke mer än ett tjugutal verst.

Irtisch är en stor flod och ett af de förnämsta
sibiriska vattendrag, som taga kosan åt norra Asien.
Upprinnande bland Ural-bergen, flyter den i sned riktning
från sydost åt nordvest och utfaller i Obi, efter att hafva
tillryggalagt en sträcka af nära sju tusen verst.

Vid denna tid på året, då floderna stiga i hela den
sibiriska bassinen, var vattenståndet i Irtisch
utomordentligt högt. Följaktligen gjorde den våldsamt framvräkande
vattenmassan en öfvergång af floden temligen svår. Äfven
den skickligaste simmare skulle icke kunnat uppnå andra
stranden, och till och med om man användt en färja,
var dock en färd öfver Irtisch förbunden med någon fara.

Men liksom alla andra faror kunde ej heller denna
ens för ett ögonblick hejda Mikael Strogoff och Nadia,
som voro beslutna att trotsa hvilka vidrigheter som helst.

Emellertid föreslog Mikael Strogoff den unga flickan,
att han sjelf först skulle fara öfver på färjan med
tarantassen och spannet, ty han fruktade, att deras tyngd skulle
göra färjan mindre säker. Sedan åkdonet och spannet
blifvit landsatta, skulle han komma tillbaka och hemta
Nadia.

Den unga flickan vägrade. Det skulle ha varit ett
uppskof på en timme, och hon ville icke, att hennes egen
säkerhet skulle gifva anledning till dröjsmål.

Embarkeringen försiggick icke utan svårighet, ty
stränderna voro till en del öfversvämmade, och färjan
kunde icke gå ända intill dem.

Efter en halftimmes ansträngningar lyckades det
dock färjkarlarna att få tarantassen och de tre hästarna
om bord. Derpå stego Mikael Strogoff, Nadia och
iemschiken i, och man lade ut.

Under de första minuterna gick allt bra.
Strömmen, som uppåt floden bröts af en lång, från stranden
utskjutande udde, bildade här en hvirfvel, som färjan
passerade utan svårighet. Den framdrefs af färjkarlarna
med långa båtshakar, som de skötte med stor
skicklighet, men ju längre ut man kom, desto mer sänkte sig
flodbottnen, och snart återstod dem icke mer än spetsen
af båtshakarna att stödja axeln mot. Ändan af dessa
nådde icke mer än en fot öfver vattenytan, hvilket gjorde
det svårt och mödosamt att begagna dem med fördel.

Sittande i aktern af färjan, och allt jemt befarande
ett dröjsmål, betraktade Mikael Strogoff och Nadia med
en viss oro färjkarlarnas manöver.

— Gif akt! — ropade den ene af dem åt sin kamrat.

Detta rop föranleddes af den nya riktning, färjan
tagit med ytterlig hastighet. Färjan påverkades nu
nämligen direkt af strömmen och fördes skyndsamt utför
floden. Det gälde alltså att medelst en ändamålsenlig
användning af båtshakarna gifva den en sådan kosa, att
den skar floden snedt. Detta var också, hvad
färjkarlarna lyckades göra genom att sätta båtshaksspetsarna
i en rad af skåror, anbragta under relingen, och så
småningom närmade sig färjan högra flodstranden.

Man kunde med säkerhet beräkna, att färjan skulle
nå andra stranden fem eller sex verst nedom
embarkeringsplatsen, men det betydde, öfver hufvud taget,
ingenting, om blott menniskor och djur voro oskadda.

Dessutom betviflade icke de två färjkarlarna, hvilka
för öfrigt voro handfasta och sporrades genom löftet om
rundlig betalning, att denna svåra öfvergång af Irtisch
skulle lyckas.

Men de gjorde upp räkningen utan att taga i
betraktande en tilldragelse, som de icke kunde förutse, och
här vid lag kunde hvarken deras nit eller skicklighet
uträtta något.

Då färjan befann sig midt i strömfåran, på ungefär
lika afstånd från båda stränderna, och fördes utför floden
med en hastighet af två verst i timmen, reste sig Mikael
Strogoff och kastade forskande blickar uppåt floden.

Han varseblef nu flere båtar, som strömmen snabbt
förde med sig, ty till vattnets kraft kom äfven de årors,
med hvilka de voro försedda.

Mikael Strogoffs anletsdrag sammandrogos plötsligt,
och ett utrop undföll honom.

— Hvad är det? — frågade den unga flickan.

Men innan Mikael Strogoff hann svara henne,
utbrast den ene af färjkarlarna i förfärad ton:

— Tartarerna! Tartarerna!

Det var verkligen med soldater bemannade båtar,
som i ilande fart kommo utför Irtisch, och inom några
minuter borde de hafva uppnått färjan, hvilken var allt
för tungt lastad för att kunna hinna undan dem.

I sin förskräckelse uppgåfvo färjkarlarna rop af
förtviflan och ville kasta från sig båtshakarna.

— Mod, mina vänner! — ropade Mikael Strogoff,
— mod! Ni få femtio rubel, om vi uppnå högra
stranden, innan de der båtarna hinna hit!

Uppeggade af detta löfte, fattade färjkarlarna åter
båtshakarna och fortforo att gifva färjan en sned
riktning mot strömmen, men det blef snart tydligt för dem,
att de icke kunde hinna undan tartarerna.

Skulle dessa passera utan att oroa dem? Det var
föga sannolikt. Tvärt om borde man befara allt af dessa
plundrare!

— Var inte rädd, Nadia, — sade Mikael Strogoff,
— men var beredd på allt.

— Jag är beredd, — svarade Nadia.

— Till och med att kasta dig i floden, om jag skulle
säga det åt dig?

— Ja.

— Lita på mig, Nadia!

— Jag litar på dig!

De tartariska båtarna voro nu på ett afstånd af
blott hundra fot. I dem befann sig en afdelning
bukhariska soldater, som skulle verkställa en rekognoscering
i trakten af Omsk.

<img>Hon blef gripen och lagd på bottnen i en af båtarna (sid. 169).</img>

Färjan hade ännu qvar två båtlängder till stranden.
Färjkarlarna fördubblade sina ansträngningar. Mikael
Strogoff förenade sig med dem och fattade en båtshake,
som han skötte med öfvermensklig ansträngning. Om
han kunde hinna få tarantassen i land och sätta spannet
i sträckande galopp, hade han utsigt att undkomma dessa
tartarer, hvilka icke voro beridna. Men så stora
ansträngningar måste dock blifva fåfänga!

— <i>Saryn na kitschu!</i> — ropade soldaterna i den
främsta båten.

Mikael Strogoff kände igen detta de tartariska
piraternas stridsrop, hvarpå man ej borde gifva något annat
svar än att lägga sig framstupa på båtbottnen.

Och då hvarken färjkarlarna eller han åtlydde denna
befallning, följde en stark salva, dervid två af hästarna
sårades dödligt.

I detta ögonblick stötte båtarna tillsammans med
färjan.

— Kom, Nadia! — ropade Mikael Strogoff, färdig
att kasta sig öfver bord.

Den unga flickan ämnade följa honom, då i
detsamma Mikael Strogoff, träffad af en lans, störtade i
floden. Strömmen bortförde honom, ett ögonblick rördes
hans hand öfver vattenytan, och han försvann.

Nadia hade uppgifvit ett anskri, men innan hon fick
tid att kasta sig efter Mikael Strogoff, var hon gripen
och lagd på bottnen i en af båtarna.

Ett ögonblick derefter hade färjkarlarna blifvit
dödade med lansstyng, och färjan dref redlös, hvaremot
tartarerna fortsatte färden utför Irtisch.

*
</chapter>
<chapter name="14. Moder och son">
<table o>
<td c><big>FJORTONDE KAPITLET.</big>
<td c><h2>Moder och son.</h2>
</table>

Omsk är vestra Sibiriens officiela hufvudstad. Det
är icke den mest betydande staden i guvernementet
med detta namn, ty Tomsk har en talrikare befolkning
och är mera framstående, men det är i Omsk
generalguvernören öfver denna första hälft af det asiatiska
Ryssland har sitt residens.

Egentligen taladt, utgöres Omsk af två skilda
städer, den ena uteslutande bebodd af myndigheterna och
embetsmännen, den andra af de sibiriska handlandena,
ehuru handeln der knappt förtjenar nämnas.

Denna stad räknar omkring 12—13,000 invånare.
Den försvaras af en med bastioner flankerad enceinte,
men dessa befästningar utgöras af jordverk och kunna
blott gifva ett otillräckligt skydd. Också försökte
tartarerna, som mycket väl kände till denna omständighet,
att bemäktiga sig staden, hvilket också lyckades dem
efter några dagars belägring.

Den till 2,000 man reducerade garnisonen i Omsk
hade gjort ett tappert motstånd, men öfverväldigad af
emirens trupper, hade den småningom drifvits ur
köpmansstaden och måst taga sin tillflykt till den högre.

Der hade nu generalguvernören, hans officerare,
hans soldater förskansat sig. De hade af den högre
liggande delen af Omsk gjort ett slags citadell, i det de
försågo dess hus och kyrkor med skottgluggar, och
hittills hade de hållit stånd mot fienden i detta
improviserade kreml, ehuru utan synnerligt hopp om att få
undsättning. De utför Irtisch kommande tartariska
trupperna mottogo hvarje dag nya förstärkningar, och
dessutom fördes befälet öfver dem af en officer,
förrädare mot sitt land, men en man af stor förtjenst och en
allt trotsande djerfhet.

Denne man var öfverste Ivan Ogareff.

På samma gång Ivan Ogareff var fruktansvärd
såsom en af dessa tartariska chefer han dref framför sig,
var han äfven en kunnig militär. Då i hans ådror rann
något mongoliskt blod, ty hans moder var af asiatisk
härkomst, älskade han listen, fann ett nöje i att uttänka
försåt och ryggade icke tillbaka för något medel, när
han ville utleta en hemlighet eller lägga ut en snara för
någon. Af naturen en bedragare, tog han gerna sin
tillflykt till de simplaste förklädnader, om så behöfdes
spelande tiggare, och var utmärkt i att antaga alla
former och sätt. Än mer, han var grym, och han skulle,
om så erfordrats, gjort sig till bödel. Feofar Khan hade
i honom en underbefälhafvare värdig att sekundera denna
tartarchef i detta vilda krig.

Men då Mikael Strogoff uppnått Irtischs strand,
var Ivan Ogareff redan herre öfver Omsk, och
förrädaren påskyndade desto mer belägringen af den högre
liggande stadsdelen, som han hade brådtom att hinna fram
till Tomsk, der den tartariska hufvudarmén skulle samlas.

Tomsk befann sig också sedan några dagar i
Feofar Khans våld, och derifrån skulle rebellerna, sedan
de blifvit herrar öfver mellersta Sibirien, tåga mot
Irkutsk.

Irkutsk var Ivan Ogareffs egentliga mål.

Det var denne förrädares plan att under ett falskt
namn vinna storfurstens ynnest och förtroende samt, då
rätta stunden var kommen, öfverlemna storfursten sjelf
och staden åt tartarerna.

Då rebellerna hade en sådan stad och en sådan
gisslan i sitt våld, borde hela asiatiska Sibirien falla i
deras händer.

Men, såsom man vet, var denna plan känd af
tsaren, och det var för att gäcka densamma som han
hade anförtrott åt Mikael Strogoff det vigtiga bref, han
lemnat honom. Häraf också de stränga
förhållningsorder, han gifvit den unge kuriren, att passera inkognito
genom de inkräktade delarna af landet.

Detta uppdrag hade Mikael Strogoff hittills utfört
samvetsgrant, men skulle han nu kunna fullborda
detsamma?

Det sår Mikael Strogoff fått var icke dödligt.
Simmande så, att han undgick att blifva sedd, hade han
uppnått högra stranden, der han nedföll afsvimmad bland
buskarna.

När han återfick medvetandet, befann han sig i en
stuga, som beboddes af en mujik, hvilken, då han såg,
att den unge mannen ännu lefde, fört honom hem till
sig och vårdat honom. Huru länge hade han varit
denne hederlige sibiriers gäst? Det visste han icke.
Men då han åter öppnade ögonen, såg han ett skäggigt
ansigte lutadt öfver sig och ett par ögon medlidsamt
betrakta honom. Han ämnade fråga, hvar han befann sig,
men mujiken förekom honom, sägande:

— Tala inte, far lilla! Du är ännu allt för ung.
Jag skall säga dig, hvar du är och allt som tilldragit
sig, sedan jag förde dig till min stuga.

Härpå berättade mujiken för Mikael Strogoff de
olika detaljerna af den strid, hvartill han blifvit vittne,
huru färjan blifvit anfallen af de tartariska båtarna,
tarantassens plundring, färjkarlarnas dödande.

Men Mikael Strogoff hörde icke längre på honom,
och läggande handen på sitt bröst, kände han, att det
kejserliga brefvet fortfarande låg der.

Han andades, men detta var icke allt.

— En ung flicka åtföljde mig, — sade han.

— Henne ha de inte dödat! — svarade mujiken,
hvilken i sin gästs ögon läste den oro, hvaraf han
plågades. — De bortförde henne i en båt, då de foro
vidare utför Irtisch. Det är ännu en fånge till de många
andra, som man fört till Tomsk.

Mikael Strogoff kunde icke svara. Han lade
handen på sitt hjerta för att dämpa dess slag. Men trots
så många pröfningar beherskade pligtkänslan hela hans själ.

— Hvar är jag? — frågade han.

— På Irtischs högra strand och på endast fem versts
afstånd från Omsk, — svarade Mujiken.

— Hvad slags blessyr har jag då fått, som kunnat
bedöfva mig så? Det var inte ett skott?

— Nej, ett lansstyng i hufvudet, som nu är läkt, —
svarade mujiken. — Efter några dagars hvila skall du
kunna fortsätta din resa, far lilla. Du har fallit i floden,
men tartarerna ha inte undersökt dig, och din börs
ligger ännu i din ficka.

Mikael Strogoff räckte mujiken handen.

Derefter resande sig upp med en plötslig
ansträngning, sade han:

— Min vän, huru länge har jag varit i din stuga?

— Tre dagar.

— Tre dagar förspilda!

— Tre dagar, under hvilka du varit medvetslös.

— Har du en häst att sälja åt mig?

— Du vill resa?

— På ögonblicket.

— Jag har hvarken häst eller åkdon, far lilla. Der
tartarerna dragit fram, finnes intet qvar!

— Nå väl, så vill jag gå till Omsk och der skaffa
mig en häst.

— Hvila dig ännu några timmar, och du skall
bättre vara i stånd att fortsätta din resa!

— Inte en timme!

— Kom då! — sade mujiken, som insåg, att han
icke kunde ändra sin gästs beslut. — Jag skall sjelf
följa med dig, — tillade han. — Dessutom finnas ännu
ryssar i stort antal i Omsk, och du skall kanske lyckas
passera obemärkt.

— Min vän, — svarade Mikael Strogoff, — må
himlen belöna dig för allt hvad du gjort mig!

— Belöna! Det är blott dårarna, som vänta sig
sådant på jorden, — svarade mujiken.

Mikael Strogoff gick ut ur stugan. Då han ville
gå, svartnade det för hans ögon, och om icke mujiken
kommit honom till hjelp, skulle han hafva fallit omkull,
men den friska luften återstälde honom snart. Han
kände nu det lansstyng, han fått i hufvudet och hvars
våldsamhet hans pelsmössa lyckligtvis mildrat. Med sin
kända energi var han icke den, som fälde modet för så
litet. Blott ett mål stod för hans ögon, det var detta
aflägsna Irkutsk, som han måste uppnå! Men han måste
genom Omsk utan att stanna der.

— Må Gud beskydda min mor och Nadia! —
mumlade han. — Ännu har jag inte rättighet att tänka
på dem!

Mikael Strogoff och mujiken ankommo snart till
köpmansqvarteret i den lägre staden, och ehuru det var
besatt af trupper, kommo de in deri utan svårighet.
Jordvallen hade blifvit förstörd på många ställen, och
der funnos lika många brescher, genom hvilka de
marodörer inträngde, som följde efter Feofar Khans arméer.

I Omsk vimlade det på gatorna och torgen af
tartariska soldater, men man kunde se, att en jernhand höll
dem under en disciplin, vid hvilken de voro föga vana.
De uppträdde icke en och en, utan beväpnade i
grupper, så att de kunde försvara sig mot hvarje anfall.

På stora torget, som blifvit förvandladt till ett
läger, hvilket bevakades af talrika skildtvakter,
bivuakerade 2,000 tartarer i god ordning. Hästarna stodo bundna
vid tältpinnarna, men de voro betslade och sålunda i
ordning vid första uppbrottsorder. Omsk kunde ej vara
annat än ett provisoriskt läger för detta tartariska
kavalleri, hvilket borde framför denna stad föredraga östra
Sibiriens fruktbara slätter, der städerna äro rikare och
fälten bördigare samt följaktligen plundringen mera
gifvande.

Öfver köpmansstaden reste sig den öfre stadsdelen,
som Ivan Ogareff, trots flere kraftiga, men tappert
tillbakaslagna anfall, ännu icke lyckats bemäktiga sig.
Öfver dess med tinnar krönta murar svajade den ryska
flaggan.

Det var icke utan ett berättigadt högmod, som
Mikael Strogoff och hans ledsagare egnade den sina
välönskningar.

Mikael Strogoff kände fullkomligt till staden Omsk,
och han undvek de mera trafikerade gatorna, detta dock
ej af det skälet, att han fruktade för att blifva
igenkänd. I denna stad skulle endast hans moder kunnat
ropa honom vid hans verkliga namn, men han hade
svurit att icke besöka henne. Och han besökte henne
icke. Dessutom hade hon kanske — och han önskade
det af hela sitt hjerta — flytt till någon säker trakt
af steppen.

Till all lycka kände mujiken en postmästare, som,
om han fick bra betaldt, ej skulle vägra att låta Mikael
Strogoff, allt efter hans önskan, hyra eller köpa åkdon
eller hästar. Sedan återstode blott svårigheten att
kunna lemna staden, men de i enceinten gjorda brescherna
borde göra det lättare för Mikael Strogoff att komma ut.

Mujiken förde alltså sin gäst raka vägen till
skjutsstationen, men då de kommit in på en trång gata,
stannade Mikael Strogoff plötsligt och skyndade bakom
hörnet af en mur.

— Hvad är det? — frågade honom lifligt mujiken,
högst förvånad öfver denna hastiga rörelse.

— Tyst! — skyndade sig Mikael Strogoff att svara
honom, läggande fingret på läpparna.

I detta ögonblick ryckte en afdelning tartarer från
stora torget in på den gata, som Mikael Strogoff och
mujiken vandrat framåt en stund.

I spetsen för den tartariska truppafdelningen,
hvilken utgjordes af ett tjugutal ryttare, red en officer, klädd
i en mycket enkel uniform. Ehuru hans blick snabbt
riktades än åt den ena, än åt den andra sidan, hade
han säkert icke varseblifvit Mikael Strogoff, hvilken så
hastigt dragit sig tillbaka.

Ryttarna redo i starkt traf framåt den smala gatan.
Hvarken officeren eller soldaterna egnade invånarna
någon uppmärksamhet. Dessa olycklige fingo knappt tid
att gifva rum åt dem. Också hördes emellanåt
halfqväfda skrik, hvilka genast besvarades med lansstötar,
och på ett ögonblick var gatan ren.

Då truppen försvunnit, vände sig Mikael Strogoff
till mujiken och frågade:

— Hvem är denne officer?

Då han gjorde denna fråga, spred sig en
dödsblekhet öfver hans ansigte.

— Det är Ivan Ogareff, — svarade sibiriern med
låg röst i en ton, som andades hat.

— Han! — utbrast Mikael Strogoff, hvilken lät
detta ord undfalla sig i en ton af raseri, som han icke
kunde bemästra.

Han hade i denne officer igenkänt den resande,
som slog honom på skjutsstationen i Ischim.

Och var det väl en synvilla? Ehuru Mikael
Strogoff blott sett en skymt af denne resande, erinrade han
sig dock vid åsynen af honom den gamle sigenare, till
hvars samtal med sigenerskan han lyssnat på torgplatsen
i Nischni-Novgorod.

Mikael Strogoff bedrog sig icke. Dessa två män
voro en och samma person. Förklädd till sigenare och
dold i Sangarrs trupp, hade Ivan Ogareff lyckats
lemna provinsen Nischni-Novgorod, dit han begifvit sig
för att bland de talrika främlingar, som den stora
marknaden ditlockat från mellersta Asien, uppsöka de
medbrottslingar, han behöfde för att kunna förverkliga sin
djefvulska plan. Sangarr och hennes sigenare, som voro
af Ogareff besoldade spioner, voro honom fullkomligt
<img>"Min son!" (sid. 179).</img>
tillgifna. Det var han, som under natten på
marknadsfältet uttalat de besynnerliga orden, hvilkas mening
Mikael Strogoff nu kunde förstå; det var han, som befann
sig om bord på <i>Kaukasus</i> med hela sigenarbandet; det
var han, som på den andra vägen från Kasan till Ischim
öfver Ural-bergen hade uppnått Omsk, hvaröfver han nu
var herre.

För knappt tre dagar sedan hade Ivan Ogareff
ankommit till Omsk, och om icke det olyckliga mötet i
Ischim egt rum, om icke sammanträffandet med de
tatariska båtarna uppehållit Mikael Strogoff på Irtischs strand,
skulle denne sannolikt kommit före Ivan Ogareff på
vägen till Irkutsk.

Och hvem vet, huru många framtida olyckor då
kunnat undvikas!

I hvad fall som helst, och nu mera än någonsin,
borde Mikael Strogoff undfly Ivan Ogareff och undvika
att blifva sedd af denne. Då rätta stunden att ställa
sig ansigte mot ansigte med denna man var inne, skulle
han nog återfinna honom, vore han också herre öfver
hela Sibirien!

Mujiken och Mikael Strogoff fortsatte nu sin
vandring genom staden och uppnådde snart posthuset. Att
efter nattens inbrott smyga sig ut ur Omsk genom en
af brescherna i enceinten skulle icke blifva svårt. Men
hvad beträffar att få köpa ett åkdon i stället för
tarantassen, var detta omöjligt. Ett sådant fans hvarken att
hyra eller köpa. Men hvad skulle Mikael Strogoff nu
med ett åkdon att göra? Ack, måste han icke resa
ensam? En häst var honom nog, och till all lycka kunde
han förskaffa sig en sådan. Det var ett djur, som kunde
uthärda ansträngningar under en längre tid, och hvaraf
Mikael Strogoff, som var en skicklig ryttare, skulle
kunna draga mycken nytta.

Hästen betalades högt, och några minuter senare
var Mikael Strogoff färdig att begifva sig af.

Klockan var nu 4 på eftermiddagen.

Då Mikael Strogoff såg sig tvungen att afvakta
nattens inbrott för att kunna komma ut genom
enceinten, men icke ville visa sig på Omsks gator,
qvarstannade han i posthuset och lät der gifva sig något mat.

Mycket folk var samladt i den gemensamma salen.
Såsom fallet är på de ryska jernvägsstationerna, kommo
de högst oroliga invånarna till posthuset för att få veta
nyheter. Man talade om att ryska trupper snart skulle
ankomma, icke till Omsk, utan till Tomsk, hvilka skulle
återtaga denna stad från Feofar Khans tartarer.

Mikael Strogoff lyssnade uppmärksamt till allt hvad
man sade, men han blandade sig aldrig i samtalet.

Plötsligen kom honom ett rop att spritta till, ett
rop, som trängde till djupet af hans själ, och hans öra
träffades af dessa två ord:

— Min son!

Den gamla Marfa, hans moder, stod framför honom.
Darrande i alla leder, log hon mot sonen! Hon sträckte
armarna mot honom!... Mikael Strogoff reste sig upp.
Han ville kasta sig i hennes armar.

Tanken på pligten, den allvarsamma fara, hvaraf
han och hans moder hotades genom detta olycksaliga
sammanträffande, tillbakahöllo honom ögonblickligen, och
så stor var hans sjelfbeherskning, att ej en muskel i
hans ansigte rördes.

Tjugu personer voro samlade i den gemensamma
salen. Bland dem fans det kanske spioner, och visste
man icke i staden, att Marfa Strogoffs son tillhörde
tsarens kurirkår?

Mikael Strogoff rörde sig icke ur fläcken.

— Mikael! — ropade hans moder.

— Hvem är ni, min goda qvinna? — frågade
Mikael Strogoff, snarare framstammande än uttalande dessa
ord.

— Hvem jag är? Du frågar det! Mitt barn,
känner du då inte längre din mor?

— Ni bedrar er! — svarade Mikael Strogoff kallt.
— En likhet missleder er...

Den gamla Marfa gick rakt fram mot Mikael
Strogoff och sade, fixerande honom:

— Är du inte Peter och Marfa Strogoffs son?

Den unga mannen skulle hafva gifvit sitt lif för att
fritt få sluta sin moder i sina armar... men om han
gaf efter, var det ute med honom, med henne, med hans
mission, med hans ed! Derför, kufvande sina känslor,
tillslöt han ögonen, så att han slapp se den outsägliga
smärta, som förvred hans moders vördade ansigte, drog
tillbaka sina händer, för att icke sluta i dem de händer,
som darrande räcktes honom.

— Jag är verkligen inte den ni säger, min goda
qvinna, — svarade han, vikande några steg tillbaka.

— Mikael! — ropade ännu en gång den gamla
modern.

— Jag heter inte Mikael! Jag har aldrig varit
er son! Jag är Nikolas Korpanoff, köpman från Irkutsk!

Derpå lemnade han tvärt den gemensamma salen,
och en sista gång ljödo bakom honom dessa ord:

— Min son, min son!

Befriad från denna smärtsamma förställning,
skyndade Mikael Strogoff ut. Han såg icke sin gamla
moder, hvilken nästan liflös nedsjunkit på en bänk. Men
i samma ögonblick som postmästaren skyndade fram för
att hjelpa den gamla qvinnan, reste hon sig upp. En
tanke genomfor plötsligt hennes själ. Hon förnekad af
sin son — det var icke möjligt! Men att hon bedragit
sig och tagit en annan för honom, det var lika omöjligt.
Det var otvifvelaktigt hennes son hon nyss sett, och om
han icke känt igen henne, var det, emedan han icke ville
det, emedan han icke fick känna igen henne, emedan han
hade förfärliga skäl att handla så! Och derpå begrafvande
sina moderskänslor i djupet af sitt hjerta, hade hon blott
en tanke: Skall jag ha förlorat honom utan att vilja det?

— Jag är tokig! — sade hon derpå till den, som
öfverhopade henne med frågor. — Mina ögon ha bedragit
mig! Den unga mannen var inte min son! Det var
inte hans röst! Det är inte värdt att längre tänka
derpå! Det skulle sluta med, att jag såge honom
öfver allt.

Knappt tio minuter derefter instälde sig en
tartarisk officer i posthuset.

— Marfa Strogoff?

— Det är jag, — svarade den gamla qvinnan i så
lugn ton och med så trygg uppsyn, att de, som bevittnat
mötet mellan modern och sonen, ej skulle hafva känt
igen henne.

— Kom! — sade officeren.

Med säkra steg följde Marfa Strogoff den tartariska
officeren och lemnade posthuset.

Några ögonblick senare befann hon sig i lägret på
stora torget inför Ivan Ogareff, till hvilken man
omedelbart inberättat alla detaljerna af denna scen.

Anande sanningen, hade Ivan Ogareff sjelf velat
förhöra den gamla sibiriskan.

— Ditt namn? — frågade han brutalt.

— Marfa Strogoff.

— Du har en son?

— Ja.

— Han är tsarens kurir?

— Ja.

— Hvar är han?

— I Moskva.

— Du har inte haft några underrättelser från honom?

— Nej.

— På hur lång tid?

— Två månader.

— Hvem var då denna unga man, som du i
posthuset kallade din son?

— En ung sibirier, som jag tog för honom, —
svarade Marfa Strogoff. — Han är den tionde, hvari jag
trott mig igenkänna mitt barn, ty staden är full af
främlingar. Jag tycker mig se honom öfver allt!

— Denna unga man var alltså inte Mikael Strogoff?

— Han var inte Mikael Strogoff.

— Vet du, gamla qvinna, att jag kan låta martera
dig, ända tills du bekänner sanningen?

— Jag har sagt sanningen, och tortyren kan
ingenting ändra i hvad jag sagt.

— Denna sibirer var inte Mikael Strogoff? —
frågade Ivan Ogareff ännu en gång.

— Nej, det var inte han, — svarade Marfa
Strogoff åter.

Ivan Ogareff betraktade med olycksbådande blickar
den gamla qvinnan, som såg honom rakt in i ögonen.
Han betviflade icke, att hon i den unga sibiriern
igenkänt sin son. Men om denna son först hade förnekat
sin moder, och om hans moder i sin ordning förnekade
honom, måste de hafva de mest tvingande skäl dertill.

Ivan Ogareff hyste alltså icke längre något tvifvel
om, att den föregifna Nikolas Korpanoff var Mikael
Strogoff, tsarens kurir, som dolde sig under ett falskt
namn, och åt hvilken man gifvit ett uppdrag, som det
för honom var af största vigt att få veta. Också gaf
han genast befallning om, att man skulle bemäktiga sig
den unga sibiriern, hvarefter han, vändande sig till Marfa
Strogoff, tillade:

— Denna qvinna skall föras till Tomsk!

Och medan soldaterna våldsamt släpade bort henne,
tillade han mellan tänderna:

— Då ögonblicket är kommet, skall jag nog få
den gamla hexan att tala!

*
</chapter>
<chapter name="15. Baraba-träsken">
<table o>
<td c>FEMTONDE KAPITLET.
<td c><h2>Baraba-träsken.</h2>
</table>

Det var en lycka för Mikael Strogoff, att han så
fort lemnade poststationen. Ivan Ogareff hade genast
låtit besätta alla de punkter, der man kunde komma ut
ur staden, och Mikael Strogoffs signalement hade blifvit
skickadt till alla poststationsföreståndarna, så att han
icke skulle kunna lemna Omsk. Men ett ögonblick förut
hade tsarens kurir redan smugit sig ut genom en af
brescherna i enceinten, hvarefter han på sin häst ilade bort
öfver steppen, och så vida man icke genast satte efter
ryttaren, borde det lyckas honom att undkomma.

Kl. 8 på morgonen den 29 Juli lemnade Mikael
Strogoff Omsk. Denna stad ligger nästan halfvägs
mellan Moskva och Irkutsk, dit han måste hinna fram
inom tio dagar, så vida han ville komma före de
tartariska kolonnerna. Ögonskenligen hade den ledsamma
tillfällighet, som fört honom tillsammans med hans
moder, förrådt hans inkognito. Ivan Ogareff kunde ej
längre vara okunnig om, att en på väg till Irkutsk stadd
tsarens kurir hade passerat Omsk. De depescher, denna
kurir medförde, måste vara af utomordentlig vigt.
Mikael Strogoff visste alltså, att man skulle göra allt för
att bemäktiga sig honom.

Men hvad han icke visste, hvad han icke kunde
veta, det var, att Marfa Strogoff befann sig i Ivan
Ogareffs våld, och att hon kanske med sitt lif skulle få
betala den glädje, hon icke hade kunnat tillbakahålla, då
hon plötsligt fann sig stå ansigte mot ansigte med sin
son. Och lyckligt var det, att han var okunnig derom!
Skulle han väl kunnat bestå denna nya pröfning?

Mikael Strogoff skyndade alltså på sin häst,
meddelande djuret hela den feberaktiga otålighet, som
förtärde honom, och af detsamma begärande ingenting annat,
än att det snabbt skulle föra honom till nästa poststation,
der han kunde utbyta det mot ett snabbare spann.

<img>"Vet du, att jag kan låta martera dig" (sid. 182).</img>

Vid midnatt hade han tillryggalagt sjutio verst
och stannade vid stationen Kulikovo. Men såsom han
befarat, funnos der hvarken hästar eller åkdon. Några
tartariska truppafdelningar hade dragit fram der förbi.
Allt hade blifvit stulet eller utskrifvet, både i byarna och
vid poststationerna. Det var blott med knapp nöd,
Mikael Strogoff kunde få något att äta åt sig och sin häst.

Han fick alltså ej öfveranstränga denna, ty han
visste nu icke längre, när och om han kunde få en
annan i dess ställe. Då han emellertid ville få så stort
försprång som möjligt för de ryttare, Ivan Ogareff med
all säkerhet utsändt för att förfölja honom, beslöt han
att begifva sig vidare. Efter en timmes hvila fortsatte
han alltså ridten öfver steppen.

Hittills hade de atmosferiska förhållandena gynnat
hans resa. Värmen var dräglig. Den vid denna tid
särdeles korta, men af detta månens halfljus, som
genomtränger molnen, upplysta natten gjorde, att Mikael
Strogoff utan svårighet kunde taga sig fram. Han
behöfde också icke en enda gång tveka, hvart han skulle
styra kosan. Trots de sorgliga tankar, som bestormade
honom, hade han bevarat en ytterlig sinnesreda och
red mot sitt mål, som om detsamma synts vid
horisonten. Stannade han ett ögonblick, såsom vid någon
krökning af vägen, var det för att låta hästen flåsa ut.
Då steg han af för att skänka det stackars djuret en
stunds hvila, derefter lade han örat till marken och
lyssnade, om något buller af hästtraf fortplantade sig
genom steppens yta. Då han icke urskilde något
misstänkt ljud, red han vidare.

Ack, att hela denna sibiriska stepp varit
öfversvämmad af polarnatten, denna flere månader räckande
natt! Mikael Strogoff hade skäl att önska det, för att
säkrare kunna färdas genom denna trakt.

Den 30 Juli kl. 9 på morgonen lemnade Mikael
Strogoff stationen Turumoff och styrde kosan mot
Baraba-träsken.

Der, på en sträcka af tre hundra verst, kunde de
svårigheter, naturen lade i hans väg, blifva ytterst stora.
Han visste det, men han visste också, att han måste
öfvervinna dem till hvad pris som helst.

De vidsträckta Baraba-träsken, hvilka i norr och
söder innefattas mellan sextionde och femtioandra
breddgraden, bilda ett slags reservoar för allt det regnvatten,
som ej kan upptagas af floderna Obi och Irtisch.
Marken i detta ofantliga bäcken består helt och hållet af
lera och är följaktligen ogenomtränglig, hvarför vattnet
qvarstannar och af trakten gör en region, som är
mycket svår att passera under den varma årstiden.

Der går emellertid vägen till Irkutsk fram, och
midt igenom dessa träskmarker, hvarest solvärmen
framkallar osunda utdunstningar, måste den resande med stor
ansträngning och ofta med den största fara taga sig
fram.

Om vintern, då kölden förvandlat vattnet till is, då
snön täcker marken och kondenserat dunsterna, kunna
slädar utan svårighet och utan fara glida fram öfver de
tillfrusna Baraba-träsken. Då uppsöka jägarna den
villebrådsrika trakten för att der jaga mårdar, sibetkattor
och dessa räfarter, hvilkas dyrbara skinn är så
eftersökt. Men om sommaren, då vattnets nivå höjer sig
ansenligt, blifva träsken åter dyiga, gifva från sig
smittosamma dunster och äro till och med omöjliga att komma
igenom.

Mikael Strogoff red in på en gyttjig slätt, hvilken
ej mera bekläddes af det steppens gräs, hvaraf de
ofantliga sibiriska hjordarna uteslutande nära sig. Det var
icke längre det ändlösa slättlandet, utan ett slags
ofantlig småskog af trädlika växter.

Gräset, hvilket i denna trakt har en höjd af fem
eller sex fot, hade här lemnat rum för träskväxter, åt
hvilka fuktigheten och sommarhettan gifvit jättelika
proportioner. Det var hufvudsakligen säf och blomvass,
hvilka bildade ett outredligt nät, ett ogenomträngligt
snår, öfversålladt med tusen blommor, utmärkta genom
sina lifliga färger, och mellan hvilka lyste svärdsliljor
och andra blommor, hvilkas vällukter blandade sig med
de ur träsken uppstigande varma ångorna.

Då Mikael Strogoff galopperade fram mellan dessa
snår, kunde han icke längre ses från de träsk, som
begränsade vägen. De höga örterna nådde öfver honom,
och det enda, som betecknade hans ridt, var den svärm
af oräkneliga vattenfåglar, som flög upp vid vägkanten
och i skrikande flockar skingrade sig åt alla håll.

Emellertid var vägen tydligt angifven. Här löpte
den rakt fram genom ett tätt snår af träskväxter, der
strök den utefter de bugtande stränderna af stora pölar,
hvaraf några, som mätte flere verst i längd och bredd,
skulle hafva förtjenat namnet sjöar. På andra ställen
skulle det icke varit möjligt att undvika det
stillastående vatten, hvaröfver vägen gick fram, icke på broar,
utan på osäkra flottbroar, ballastade med tjocka lager
af lera, och hvilkas plankor svigtade såsom öfver en
afgrund lagda, allt för svaga bräder. Några af dessa
flottbroar hade en längd af två eller tre hundra fot, och
mer än en gång hafva de resande — åtminstone de
qvinliga — i tarantasserna der angripits af ett sjösjuka
liknande illamående.

Mikael Strogoff red allt jemt framåt utan att stanna,
antingen marken var fast eller gaf efter under
hästhofvarna, sprängande öfver remnorna mellan de
ruttnade bjelkarna; men så fort ryttaren och hans häst än
färdades, kunde de dock icke undkomma betten af de
tvåvingade insekter, som hemsöka detta träskland.

De resande, som äro tvungna att färdas genom
Baraba-träsken under sommaren, äro så försigtiga, att
de förse sig med en tagelmask, hvarvid är fäst en
pansarskjorta af mycket fin jerntråd, som skyler deras
axlar. Oaktadt detta försigtighetsmått är det dock blott
få, som lemna dessa träsk utan att hafva fått ansigtet,
halsen och händerna öfversållade med röda prickar.
Atmosferen der tycks vara full af fina nålar, och man
skulle med skäl kunna tro, att en riddarrustning ej
försloge att skydda mot dessa tvåvingars styng. Detta är
en hemsk region, der menniskan har att kämpa en
förtviflad kamp mot harkrankar, myggor, knott, bromsar
och dessutom milliarder mikroskopiska insekter, som ej
kunna ses med obeväpnadt öga; men om man icke ser
dem, känner man dem genom deras olidliga bett, mot
hvilka de mest härdade sibiriska jägare ännu icke
kunnat värja sig.

Stungen af dessa giftiga tvåvingar, stegrade sig
Mikael Strogoffs häst, som om klingorna af tusen sporrar
intryckts i hans sida. Gripen af ett vansinnigt raseri,
satte han af i vild fart och tillryggalade verst efter verst
med hastigheten hos ett iltåg, piskande sidorna med
svansen och sålunda sökande en lindring i sina plågor i
hastigheten i sitt lopp.

Mikael Strogoff måste vara en så god ryttare, som
han verkligen var, för att ej blifva kastad ur sadeln
genom de ursinniga språng och tvärstannanden, hans häst
gjorde för att undkomma tvåvingarnas styng. Blifven,
så att säga, okänslig för den fysiska smärtan, liksom
han befunnit sig under inflytande af en ihållande anestesi,
uppehållande lifvet blott genom åtrån att till hvad pris
som helst nå sitt mål, beherskades hans själ under denna
ursinniga ridt af en enda tanke, den, att vägen hastigt
försvann bakom honom.

Hvem skulle kunna tro, att detta genom hettan så
ohelsosamma Baraba kunde hysa några invånare?

Så var emellertid förhållandet. Några sibiriska
byar syntes der och hvar mellan de jättelika
kärrväxterna. Män, qvinnor, barn, gubbar, som voro klädda i
djurhudar, och hvilkas ansigten betäcktes af med beck
öfverdragna oxblåsor, drefvo i bet magra fårhjordar, och
för att skydda djuren mot insekternas bett höllo de dem
i lä om eldar, uppgjorda af surt trä, som de läto brinna
natt och dag, och från hvilka den ampra röken
långsamt spred sig öfver det ofantliga träsklandet.

Då Mikael Strogoff märkte, att hans af
ansträngning utmattade häst var nära att stupa, stannade han
vid en af de eländiga byarna, och ej aktande på sin
egen trötthet, gned han, såsom bruket är i Sibirien, det
stackars djurets sår med varmt fett, hvarpå han gaf det
en god portion foder, och först sedan han väl förbundit
och fodrat det, stärkte han sig sjelf med att äta något
bröd och kött samt dricka några glas kvass. En timme
senare, på sin höjd två timmar, sprängde han med samma
hastighet som förut framåt den ändlösa vägen till Irkutsk.

På detta sätt tillryggalades nittio verst från
Turumoff, och den 30 Juli, kl. 4 e. m., ankom Mikael
Strogoff, okänslig för alla vedermödor, till Elamsk.

Der måste han unna sin häst en natts hvila, ty i
annat fall skulle det härdiga djuret ej längre kunnat
fortsätta färden.

I Elamsk fans lika litet som annorstädes något
transportmedel att tillgå. Af samma skäl som på de
ställen, der tsarens kurir tagit in, funnos här hvarken
åkdon eller hästar.

Elamsk, en liten stad, som tartarerna ännu icke
hemsökt, var nästan utan invånare, ty det kunde lätt
intagas söder ifrån och blott med svårighet erhålla
undsättning från norr. Också hade poststationen, polisbyrån
och guvernementshotellet blifvit öfvergifna på befallning
från högre ort, och så väl embetsmännen som de i
begrepp att lemna sina hem stående invånarna hade tagit
sin tillflykt till det i midten af Baraba belägna Kamsk.

Mikael Strogoff måste alltså finna sig vid att
tillbringa natten i Elamsk för att låta sin häst hvila i tolf
timmar. Han erinrade sig de order, han fått i Moskva:
att färdas inkognito genom Sibirien, att till hvad pris
som helst uppnå Irkutsk, att ej uppoffra framgången för
en hastig resa; och följaktligen borde han skona hästen,
det enda transportmedel, som återstod honom.

Den följande dagen lemnade Mikael Strogoff Elamsk
i samma ögonblick, som man signalerade de första
tartariska blänkarna, tio verst bakom honom, på
Baraba-vägen; och åter sprängde han framåt genom träsklandet.
Vägen var jemn, hvilket gjorde, att den blef beqvämare,
men gick i många krokar, hvarigenom den blef längre.
Det var dessutom omöjligt att afvika från den och i rät
linie rida öfver detta oöfverkomliga nät af kärr och
pölar.

Dagen derpå, den 1 Augusti, ankom Mikael
Strogoff, sedan han tillryggalagt 120 verst, vid middagstiden
till köpingen Spaskoje, och kl. 2 stannade han vid
köpingen Pokrovskoje.

Hans sedan uppbrottet från Elamsk tröttnade häst
skulle icke kunnat taga ett steg längre.

Till följd af denna nödtvungna rast måste Mikael
Strogoff förspilla återstoden af den dagen och hela den
följande natten, men sedan han fortsatt sin ridt
morgonen derpå, allt jemt öfver till hälften öfversvämmad
mark, uppnådde han den 2 Augusti, kl. 4 e. m., Kamsk,
efter att hafva tillryggalagt sjuttiofem verst.

Landet hade nu förändrats. Den lilla köpingen
Kamsk ligger, såsom en beboelig och sund ö, midt i en
obeboelig trakt. Den utgör sjelfva medelpunkten i
Baraba. Der äro, tack vare den helsosamma
kanaliseringen af Tom — en biflod till Irtisch, hvilken flyter förbi
Kamsk —, de smittoalstrande träsken förvandlade till
de frodigaste betesmarker. Emellertid ha dessa
förbättringar ännu icke helt och hållet förjagat de febrar, som
om hösten göra vistelsen i denna köping farlig. Men
ännu taga Barabas inbyggare sin tillflykt dit, då
dunsterna och träsken förjaga dem från de andra delarna
af provinsen.

Den genom den tartariska invasionen förorsakade
utvandringen hade ännu icke gjort köpingen Kamsk
folktom. Förmodligen ansågo sig dess invånare säkra i
medelpunkten af Baraba eller trodde sig åtminstone hafva
tid att fly, om de skulle blifva direkt hotade.

Så ifrigt Mikael Strogoff än önskade det, kunde
han alltså icke inhemta några underrättelser i denna
köping. Det var snarare till honom guvernören skulle
hafva vändt sig, om han vetat, hvem den föregifna
köpmannen från Irkutsk verkligen var. Kamsk tycktes i
sanning just i följd af sitt läge befinna sig utanför
Sibirien och de allvarsamma tilldragelser, som upprörde detta
land.

Dessutom visade sig Mikael Strogoff föga eller alls
icke. Att förblifva obemärkt var nu icke längre nog
för honom, han skulle velat vara osynlig. Hans
erfarenhet från det förflutna gjorde honom allt mer och mer
försigtig för det närvarande och framtiden. Också höll
han sig undan, och då han alls icke hade lust att
genomströfva gatorna i köpingen, ville han ej ens lemna
det herberge, der han tagit in.

Mikael Strogoff skulle i Kamsk kunnat erhålla ett
åkdon och ett beqvämare transportmedel än den häst,
som burit honom från Omsk. Men efter någon
öfverläggning befarade han, att uppköpet af en tarantass
skulle fästa uppmärksamheten vid honom, och så länge
han icke passerat den linie, som nu intogs af tartarerna,
hvilken linie skar Sibirien nästan utefter Irtisch-dalen,
ville han icke äfventyra att utsätta sig för misstankar.

Dessutom var tydligen en häst att föredraga
framför ett åkdon vid fullbordandet af färden genom Baraba,
om han måste fly genom träsken, i händelse någon fara
hotade honom allt för direkt, om han måste rädda sig
undan ryttare, utsända att förfölja honom, och om han
i nödfall måste begifva sig in i sumpväxtsnåren, der de
voro tätast. Sedermera finge Mikael Strogoff, då han
hunnit bortom Tomsk eller till och med Krasnojarsk, i
någon af vestra Sibiriens mera betydande städer se till,
hvad han borde göra.

Hvad beträffar hans häst, föll han ej ens på den
tanken att utbyta den mot en annan. Han hade vant sig
vid detta präktiga djur. Han visste, hvad det dugde till.
Då han köpte denna häst i Omsk, hade han haft lyckan
med sig, och då den hederliga mujiken förde Mikael
Strogoff till postmästaren, hade han gjort honom en stor
tjenst. Om dessutom Mikael Strogoff redan fäst sig vid
sin häst, tycktes denna senare å sin sida småningom
vänja sig vid en sådan resas vedermödor, och om
tsarens kurir unnade honom några timmars hvila, kunde
han hoppas, att det tåliga djuret skulle kunna aflägsna
honom ett godt stycke från de provinser, af hvilka
fienden satt sig i besittning.

På aftonen och natten mellan den 2 och 3 Augusti
stannade Mikael Strogoff inne i det i början af staden
belägna värdshuset, hvilket var föga besökt, och der
han var skyddad mot obehöriga eller nyfikna.

Uppgifven af trötthet, lade han sig, efter att hafva
tillsett, att intet fattades hans häst, men hans sömn var
ojemn. Allt för många minnen, allt för många
bekymmer bestormade honom på en gång. Bilden af hans
gamla moder, af hans unga och oförskräckta
följeslagerska, dem han lemnat bakom sig utan beskydd,
föresväfvade omvexlande hans själ och sammangötos der
ofta i en och samma tanke.

Derefter återkommo hans tankar till det uppdrag,
han svurit att fullborda. Allt, hvad han sett efter sin
afresa från Moskva, visade honom allt mer och mer,
huru vigtigt detta uppdrag var. Uppresningen var
ytterst allvarsam, och Ivan Ogareffs delaktighet i
<img>"Kan du svara mig?" sade han med allvarsam röst (sid. 197).</img>
densamma gjorde den ännu mera fruktansvärd. Och då
Mikael Strogoffs blickar föllo på brefvet med det kejserliga
sigillet — detta bref, som utan tvifvel innehöll
botemedlet mot så många olyckor, hela detta af kriget
sönderslitna lands räddning —, kände han inom sig liksom ett
vildt begär att med fågelns hastighet tillryggalägga det
afstånd, som skilde honom från Irkutsk, att blifva en
örn, för att höja sig öfver hindren, att blifva en orkan,
som brusade genom rymden med en hastighet af två
hundra verst i timmen, att omsider få stå ansigte mot
ansigte med storfursten och tillropa honom: "Ers höghet,
jag kommer från h. m:t tsaren!"

Den följande dagen kl. 8 på morgonen red Mikael
Strogoff vidare, fast besluten att samma dag
tillryggalägga de åttio verst, som skilde Kamsk från köpingen
Ubinsk. På tjugu stegs afstånd rundt omkring återfann
han det träskiga Baraba, hvars vatten man här ej längre
sökte afleda, och hvars mark ofta stod en fot under
vatten. Vägen var nu svår att urskilja, men tack vare
Mikael Strogoffs ytterliga försigtighet inträffade icke
någon olyckshändelse under denna del af färden.

Sedan Mikael Strogoff framkommit till Ubinsk, lät
han sin häst hvila hela natten, ty han ville den följande
dagen utan uppehåll tillryggalägga de hundra verst, som
skilja Ubinsk från Ikulskoje. Han satte sig alltså upp i
sadeln redan i daggryningen, men olyckligtvis blef
terrängen i denna del af Baraba-träsken allt mera afskyvärd.

Mellan Ubinsk och Kamakova hade nämligen ett
under några veckor fallande, ymnigt regn samlat sig i
denna dalsänkning såsom i ett ogenomträngligt tvättfat.
Det fans ej ens något afbrott i detta ändlösa nät af träsk,
pölar och sjöar. Utefter en af dessa sjöar — tillräckligt
stor för att rättfärdiga denna geografiska benämning —
måste Mikael Strogoff färdas på en sträcka af mer än
tjugu verst och under de största svårigheter. Häraf
förorsakades åtskilliga uppskof, som tsarens kurir, så otålig
han än var, ej kunde förekomma. Det var för öfrigt en
god tanke af honom att icke taga något åkdon i Kamsk,
ty hans häst gick fram der, hvarest intet åkdon skulle
kunnat passera.

Mikael Strogoff uppnådde Ikulskoje kl. 9 på aftonen
och stannade der öfver natten. I denna bland
Baraba-träsken liggande köping var det fullkomlig brist på
underrättelser om kriget. Genom sjelfva sin natur hade
denna del af provinsen, belägen i den vinkel, som bildades
af de begge tartariska kolonnerna, af hvilka den ena
hotade Omsk, den andra Tomsk, hittills undgått invasionens
fasor.

Men de naturliga svårigheterna skulle slutligen
förminskas, ty om Mikael Strogoff ej blef uppehållen, borde
han redan den följande dagen hafva lemnat
Baraba-träsken bakom sig. Han skulle då åter komma in på en
farbar väg, sedan han tillryggalagt de 125 verst, som
ännu skilde honom från Kolyvan.

Ankommen till denna betydande köping, hade han
blott lika långt qvar till Tomsk. Han skulle då taga
råd af omständigheterna, och helt sannolikt skulle han,
om de underrättelser han fått voro tillförlitliga,
bestämma sig för att kringgå denna stad, som Feofar Khan
höll besatt.

Men om köpingar sådana som Ikulskoje och
Konguinsk, dem han komme att lemna bakom sig dagen derpå,
tack vare sitt läge i Baraba-träsken, åtnjöto åtminstone
ett relativt lugn, kunde icke Mikael Strogoff befara, att
han på Obis af naturen mera gynnade stränder, der han
icke längre behöfde frukta några fysiska hinder, måste
befara allt från menniskans sida? Det var sannolikt. I
värsta fall skulle han, om så erfordrades, icke tveka att
vika af från vägen till Irkutsk. Om han under en tid
sådan som denna tog kosan genom steppen, äfventyrade
han synbarligen att befinna sig utan alla resurser. Der
fans i sjelfva verket ej längre någon banad väg, hvarken
byar eller städer. Knappt syntes der några enstaka
arrendegårdar eller tarfliga hyddor, tillhöriga fattigt folk,
hos hvilka han utan tvifvel skulle blifva gästvänligt
mottagen, men som svårligen skulle kunna erbjuda honom
det nödvändigaste! Här vid lag fick han emellertid icke
tveka.

Efter att hafva passerat stationen Kargatsk,
lemnade Mikael Strogoff fram emot kl. half 4 på
eftermiddagen de sista Baraba-träsken, och åter trafvade hans
häst framåt på hård och fast mark.

Han hade lemnat Moskva den 15 Juli. Alltså hade
den 15 Augusti trettioen dagar, deri inberäknadt mer än
sjuttio timmar, som han förspilt på Irtischs stränder, gått
till ända, sedan han anträdde färden.

Ett tusen fem hundra verst skilde honom ännu från
Irkutsk.

*
</chapter>

<chapter name="16. En sista ansträngning">
<table o>
<td c><big>SEXTONDE KAPITLET.</big>
<td c><h2>En sista ansträngning.</h2>
</table>

Mikael Strogoff hade skäl att frukta för något farligt
möte på de slätter, som utbreda sig ända bortom Baraba.
De af hästhofvar upptrampade fälten visade, att
tartarerna passerat der, och om dessa barbarer kunde man
säga, hvad som blifvit sagdt om turkarna: "Der turken
sätter sin fot, skjuter gräset aldrig mer upp!"

Mikael Strogoff borde alltså iakttaga den största
försigtighet under färden genom denna trakt. Några
rökmoln, som upphvirflade öfver horisonten,
tillkännagåfvo, att köpingar och byar ännu brunno. Hade dessa
köpingar och byar antändts af förtrupperna, eller hade
emirens armé redan uppnått provinsens gränser? Befann
sig Feofar Khan personligen redan i
Jenisejsk-guvernementet? Mikael Strogoff visste det icke och kunde
ingenting afgöra, förr än han fått visshet i detta hänseende.
Var landet då så öfvergifvet, att der ej fans en enda
sibirier, som kunde gifva honom några upplysningar?

Mikael Strogoff tillryggalade två verst af den
fullkomligt öde vägen. Hans ögon spanade till höger och
venster efter något hus, som icke var öfvergifvet. Alla,
i hvilka han inträdde, voro tomma.

En hydda, som han varseblef mellan träden, rökte
emellertid ännu. Då han närmade sig den, såg han på
några stegs afstånd från lemningarna efter huset en gubbe,
omgifven af gråtande barn. En ännu ung qvinna, utan
tvifvel hans dotter och moder till de små, hade knäfallit
på marken och betraktade med vilda blickar denna scen
af förstörelse. Hon gaf di åt ett några månader
gammalt barn, för hvilket hennes mjölk snart måste tryta.
Allt omkring denna familj var blott ruiner och nakenhet!

Mikael Strogoff gick fram till gubben.

— Kan du svara mig? — sade han med allvarsam röst.

— Tala! — sade gubben.

— Tartarerna ha passerat här?

— Ja, efter som mitt hus står i lågor!

— Var det en hel armé eller blott en truppafdelning?

— En armé, emedan våra fält, så långt du kan se,
äro förhärjade.

— Under befäl af emiren?

— Ja, ty Obis vatten har blifvit rödt.

— Och Feofar Khan befinner sig i Tomsk?

— Ja.

— Vet du, om tartarerna bemäktigat sig Kolyvan?

— Nej, ty Kolyvan brinner ännu inte.

— Tack, min vän! Kan jag göra något för dig och
de dina?

— Intet.

— Farväl!

— Farväl!

Efter att hafva lagt tjugufem rubler i knät på den
olyckliga qvinnan, hvilken ej ens hade styrka nog att
tacka honom, skyndade Mikael Strogoff på sin häst och
fortsatte sin för ett ögonblick afbrutna färd.

Han visste nu en sak, den, att han till hvad pris
som helst borde undvika att passera Tomsk. Att begifva
sig till Kolyvan, som tartarerna ännu icke bemäktigat
sig, var möjligt. Att proviantera der för en längre färd
var, hvad han sedan borde göra, hvarefter ingen annan
utväg återstod honom än att vika af från vägen till
Irkutsk för att kringgå Tomsk, sedan han öfvergått Obi.

Sedan Mikael Strogoff bestämt sig härför, fick han
icke tveka ett ögonblick. Han tvekade icke, och
sättande sin häst i snabbt och jemnt traf, följde han vägen,
som gick rakt på Obis venstra strand, hvarifrån ännu
fyrtio verst skilde honom. Skulle han der kunna få en
färja för att sätta öfver floden, eller skulle han derigenom,
att tartarerna förstört broarna, blifva tvungen att simma
öfver den? Det finge han afgöra längre fram.

Hvad beträffar hans häst, som nu var mycket
medtagen, borde Mikael Strogoff, efter att för denna sista
ridt hafva tagit i anspråk de krafter, det stackars djuret
ännu hade qvar, i Kolyvan söka utbyta honom mot en
annan. Han kände mycket väl, att hästen inom kort
skulle störta under honom. Kolyvan borde alltså blifva
liksom en ny utgångspunkt, ty räknadt från denna stad
skulle resan fortgå under nya förhållanden. Så länge han
färdades genom ett förhärjadt land, skulle svårigheterna
ännu blifva stora, men om han, efter att hafva undvikit
Tomsk, åter kunde slå in på vägen till Irkutsk genom
provinsen Jenisejsk, som insurgenterna ännu icke hunnit
ödelägga, borde han hafva uppnått sitt mål på några
dagar.

Natten hade inbrutit efter en mycket varm dag.
Vid midnatt var steppen insvept i ett temligen djupt
mörker. Alldenstund det var fullkomlig vindstilla i
solnedgången, var atmosferen alldeles lugn. Blott slagen
af hästens hofvar hördes från den öde vägen jemte ett
och annat ord, hvarmed ryttaren manade på honom. Midt
i detta mörker erfordrades det en ytterlig
uppmärksamhet för att icke afvika från vägen, hvilken begränsades
af träsk och små vattendrag, som utmynna i Obi.

Mikael Strogoff färdades derför med så stor hastighet
som möjligt, men med en viss försigtighet. Han förlitade
sig härvid icke mindre på sin förträffliga synförmåga,
som gjorde det för hans blick möjligt att genomtränga
mörkret, än på klokheten hos hans häst, hvars fina
instinkt han lärt sig värdera.

I detta ögonblick tyckte sig Mikael Strogoff, hvilken
stigit af och noggrant sökte förvissa sig om vägens
riktning, höra ett oredigt, från vester kommande buller. Det
lät liksom slagen af hästhofvar mot den torra marken.
Intet tvifvel derom!

Mikael Strogoff lyssnade med ännu större
uppmärksamhet, efter att hafva lagt örat till midten af vägen.

— Det är en afdelning ryttare, som komma på
Omsk-vägen, — sade han för sig sjelf. — De rida fort, ty bullret
blir starkare. Är det ryssar eller tartarer?

Mikael Strogoff lyssnade ännu.

— Ja, — sade han, — dessa ryttare närma sig i starkt
traf. Inom tio minuter skola de vara här. Min häst
kan inte hinna undan dem. Äro de ryssar, förenar jag
mig med dem. Äro de tartarer, måste jag undvika dem.
Men på hvad sätt? Hvar skall jag gömma mig på denna
stepp?

Mikael Strogoff såg sig omkring, och hans
genomträngande blick upptäckte på venstra sidan af vägen en
massa, som aftecknade sig oredigt i skymningen på
hundra stegs afstånd från honom.

— Der borta är en småskog, — sade han för sig sjelf.
— Om jag gömmer mig der, utsätter jag mig kanske för
att blifva tillfångatagen, i fall dessa ryttare genomleta
den, men jag har intet val! Ah, der äro de!

Några ögonblick senare ankom Mikael Strogoff, vid
<img>"Facklor!" sade han för sig sjelf (sid. 201).</img>
tygeln dragande sin häst efter sig, till en liten skog af
lärkträd, som växte alldeles utmed vägen. På båda sidor
derom var vägen blottad på träd och gick fram mellan
träsk och pölar, hvilka skildes från hvarandra genom
dvärgaktiga snår af ginst och ljung. På båda sidor var
terrängen alltså fullkomligt omöjlig att passera, och
ryttartruppen måste nödvändigt rida förbi denna lilla skog.
Mikael Strogoff skyndade in bland lärkträden, och då
han fördjupat sig några och fyrtio steg i skogen, hejdades
han af ett vattendrag, som i en halfcirkel begränsade
densamma.

Skymningen var här så djup, att Mikael Strogoff
icke löpte fara att blifva sedd, såvida icke den lilla
skogen noga genomletades. Han ledde derför sin häst till
vattendraget och band honom vid ett träd, hvarefter han
återvände och i skogsbrynet lade sig ned på marken för
att se efter, med hvilka han hade att göra.

Knappt hade Mikael Strogoff lagt sig ned bakom en
grupp lärkträd, förr än ett något oredigt sken syntes,
hvarur här och der framglänste några lysande punkter,
som rörde sig i skymningen.

— Facklor! — sade han för sig sjelf.

Och hastigt dragande sig tillbaka, gled han såsom
en vilde in i den tätaste delen af småskogen.

Då hästarna närmade sig skogen, började de sakta
farten. Lyste alltså dessa ryttare omkring sig med
facklorna i afsigt att noga undersöka landsvägen?

Mikael Strogoff måste frukta det, och en instinktlik
känsla dref honom tillbaka ända till vattendraget, hvari
han, om så behöfdes, var färdig att kasta sig.

Då truppen uppnått den lilla skogen, stannade den,
och ryttarna stego af. De voro omkring femtio. Tio
af dem buro facklor, som upplyste vägen ett godt stycke
omkring.

Af vissa tillrustningar fann Mikael Strogoff, att
ryttarna till all lycka ingalunda hade för afsigt att
genomleta skogen, utan att de blott ämnade rasta på detta
ställe för att låta hästarna hvila och sjelfva intaga några
förfriskningar.

De afbetslade hästarna började också beta i det täta
gräs, som beklädde marken. Hvad beträffar ryttarna,
sträckte de ut sig utefter vägen och delade med sig åt
hvarandra af förråden i sina renslar.

Mikael Strogoff hade bevarat hela sin kallblodighet,
och krypande fram bland det höga gräset, sökte han se
och sedan höra.

Truppen kom från Omsk. Den utgjordes af
usbekiska ryttare, den i Tartariet förherskande rasen, hvars
typ märkbart närmar sig mongolernas. Dessa män, hvilka
voro välbygda och öfver medelhöjd samt hade råa och
vilda anletsdrag, buro på hufvudet <i>talpak</i>, ett slags mössa
af svart fårskinn, och på fötterna med höga klackar
försedda gula stöflar, hvilka slutade med en spets liksom
skodonen i medeltiden. Deras af kattun gjorda och med
rå bomull fodrade pelsrock sammanhölls omkring lifvet
af en lädergördel. Till försvar voro de beväpnade med
en sköld och till anfall med en kort sabel, en lång knif
och en vid sadeln hängande flintlåsbössa. Öfver deras
axlar var kastad en filtkappa i lifliga färger.

Hästarna, hvilka gingo i frihet i skogsbrynet, voro
af usbekisk ras liksom deras ryttare. Detta syntes
tydligt vid det starka skenet från facklorna under
lärkträdens grenar. Dessa hästar, hvilka äro något mindre än
den turkomanska hästen, men begåfvade med en
anmärkningsvärd styrka, äro härdiga djur, hvilka icke veta af
någon annan takt än galopp.

Truppen stod under kommando af en <i>pendja-baschi</i>,
d. v. s. befälhafvare öfver femtio man, hvilken hade
under sig en <i>deh-baschi</i>, befälhafvare öfver tio man. Dessa
två officerare buro kask och pansarskjorta; små på
sadelbågen fästa trumpeter utgjorde deras distinktionstecken.

Pendja-baschin hade måst låta sina män, hvilka voro
trötta af den långa ridten, hvila.

Pratande och rökande <i>beng</i> — hampblad, af hvilka
tillverkas hatschisch, hvaraf asiaterna göra så ymnigt
bruk —, gingo de två officerarna fram och tillbaka i
skogen, så att Mikael Strogoff utan att blifva sedd kunde
höra och förstå, hvad de sade, ty de talade tartariska.

Redan vid de första orden af detta samtal fängslades
Mikael Strogoffs uppmärksamhet i högsta grad.

Samtalet vände sig nämligen om honom.

— Denne kurir kan inte ha så långt försprång före
oss, — sade pendja-baschin, — och å andra sidan är det
alldeles omöjligt, att han tagit någon annan väg än
Baraba-vägen.

— Hvem vet, om han ens lemnat Omsk? —
svarade deh-baschin. — Kanske håller han sig ännu gömd
i något hus i staden.

— Det vore verkligen att önska. Öfverste Ogareff
skulle då inte längre behöfva frukta, att de depescher,
denne kurir sannolikt medför, komma fram till
bestämmelseorten.

— Man säger, att han härstammar från detta land,
är sibirier, — återtog deh-baschin. — I sådant fall bör
han känna trakten, och det är möjligt, att han vikit af
från Irkutsk-vägen och längre fram åter beger sig in på
densamma.

— Men då skulle vi vara före honom, — svarade
pendja-baschin, — ty vi lemnade Omsk åtminstone en
timme efter det han begaf sig af, och vi ha följt den
kortaste vägen, så fort våra hästar förmått. Antingen
fins han ännu qvar i Omsk, eller skola vi före honom
hinna fram till Tomsk och afskära honom återtåget, och
i båda fallen skall han icke uppnå Irkutsk.

— En styfsint qvinna den der sibiriskan, som
tydligen är hans mor! — sade deh-baschin.

Vid dessa ord slog Mikael Strogoffs hjerta så, att
det kunnat brista.

— Ja, — svarade pendja-baschin, — hon har envist
vidhållit, att den föregifna köpmannen inte är hennes son,
men det var för sent. Öfverste Ogareff låter inte narra
sig deraf, och som han sagt, skall han nog veta att få
den gamla hexan att tala, när rätta ögonblicket är inne.

Dessa ord voro lika många dolkstyng för Mikael
Strogoff. Han hade blifvit igenkänd såsom en tsarens
kurir! En ryttartrupp, utsänd för att förfölja honom,
måste lyckas spärra vägen för honom. Och — o, höjd
af smärta! — hans moder befann sig i tartarernas våld,
och den grymma Ogareff hade åtagit sig att förmå henne
tala, när han ville!

Mikael Strogoff visste mycket väl, att den
energiska sibiriskan ej skulle tala, och att detta skulle kosta
henne lifvet.

Mikael Strogoff trodde sig icke kunna hata Ivan
Ogareff mer, än han hatat honom ända till detta
ögonblick, och dock kände han nu, att detta hat stegrats.
Denne usling, som förrådde sitt land, hotade nu att
martera hans moder!

Samtalet fortsattes mellan de båda officerarna, och
Mikael Strogoff slöt deraf till, att omkring Kolyvan
förestod en strid mellan de från norr anryckande ryska
trupperna och tartarerna. En liten rysk kår på två tusen
man hade blifvit signalerad vid Obis nedre lopp och
tågade i ilmarscher mot Tomsk. Om det var denna kår,
som skulle sammandrabba med hufvudstyrkan af Feofar
Khans trupper, måste den ovilkorligen blifva
tillintetgjord, och Irkutsk-vägen skulle hel och hållen vara i
insurgenternas våld.

Hvad beträffade honom sjelf, fann Mikael Strogoff af
hvad pendja-bascliin yttrade, att ett pris blifvit satt på
hans hufvud och att befallning blifvit gifven, att man
skulle bemäktiga sig honom död eller lefvande.

Det blef alltså oundgängligen nödvändigt för honom
att hinna före de usbekiska ryttarna på Irkutsk-vägen
och att få Obi mellan dem och honom. Men för att kunna
göra detta måste han fly, innan ryttarna redo vidare.

Sedan Mikael Strogoff fattat detta beslut, gjorde
han sig i ordning att utföra det.

Rasten kunde också icke utsträckas längre, och
pendja-baschin ämnade icke gifva sina män mer än en
timmes hvila, ehuru deras hästar icke blifvit utbytta mot
friska, sedan de lemnat Omsk, och måste vara uttröttade
lika mycket och af samma skäl som Mikael Strogoffs.

Här var alltså icke ett ögonblick att förlora.
Klockan var nu ett på morgonen. Mikael Strogoff måste
begagna sig af mörkret, som morgongryningen snart
skulle förjaga, för att lemna den lilla skogen och kasta
sig in på landsvägen; men ehuru natten borde gynna en
sådan flykt, föreföll framgången af densamma nästan
omöjlig.

Då Mikael Strogoff icke ville öfverlemna något åt
slumpen, tog han sig tid att öfverlägga och vägde noga
utsigterna för och emot, för att göra sin sak så bra som
möjligt.

Af traktens beskaffenhet framgick, att han blott
kunde undkomma genom bakre delen af småskogen, som
begränsades genom en båge af lärkträd, hvartill stora
landsvägen bildade strängen. Vattendraget, som rann
utefter denna båge, var icke blott djupt, utan äfven
temligen bredt och gyttjigt. Stora ginstbuskar gjorde det
omöjligt att komma fram der. Man anade, att under
detta grumliga vatten låg en gyttjebotten, hvarpå intet
fotfäste kunde fås. Dessutom var den buskbeväxta
terrängen på andra sidan vattendraget särdeles ogynsam för
en hastig flykt. Om alarmsignalen väl blifvit gifven, och
Mikael Strogoff blifvit ursinnigt förföljd och snart
inringad, måste han oundgängligen falla i de tartariska
ryttarnas händer.

Det gafs således blott en enda lämplig väg, och det
var stora landsvägen. Att söka uppnå denna genom att
kringgå skogen och att utan att ådraga sig
uppmärksamhet tillryggalägga en fjerdedels verst, innan han blefve
sedd, att taga i anspråk alla de krafter, hans häst ännu
egde qvar, skulle det stackars djuret också störta ned
dödt vid framkomsten till Obis strand, att sedan på en
färja, båt eller genom simning, om så behöfdes, komma
öfver denna stora flod — se der, hvad Mikael Strogoff
borde försöka.

Gent emot faran hade hans kraft, hans mod
tiodubblats. Det gälde hans lif, hans mission, hans lands ära,
kanske hans moders lif. Han kunde icke längre tveka,
och han grep verket an.

Här var ej längre ett ögonblick att förlora. Redan
bemärktes en viss rörelse bland ryttarna. Somliga
skyndade fram och åter på gräsvallen utefter landsvägen,
andra lågo ännu under träden, men deras hästar samlade
sig så småningom i midten af skogen.

Mikael Strogoff föll i början på den tanken att
bemäktiga sig en af dessa hästar, men han invände med
skäl, att de borde vara lika ansträngda som hans. Bättre
då att anförtro sig åt den, hvarpå han var säker, och
som hade gjort honom så stora tjenster. Hans bakom en
hög ljungbuske gömda modiga häst hade undgått
usbekernas uppmärksamhet. Dessa hade dessutom icke
fördjupat sig så långt in i skogen, att de hunnit dess andra
gräns.

Krypande i gräset, närmade sig Mikael Strogoff sin
häst, hvilken lagt sig ned på marken. Han klappade
honom lätt med handen, talade sakta till honom och
lyckades få det förståndiga djuret att utan buller resa sig.

I detta ögonblick gjorde en lycklig slump, att de
helt och hållet utbrunna facklorna slocknade, och mörkret
var ännu temligen djupt, åtminstone under lärkträden.

Sedan Mikael Strogoff åter betslat sin häst, noga
undersökt sadelgjorden och pröfvat stigbygelsremmarna,
började han varsamt vid tygeln leda honom framåt. För
öfrigt följde det förståndiga djuret, liksom om han
förstått, hvad man begärde af honom, lydigt sin husbonde,
utan att låta höra den svagaste gnäggning.

Emellertid höjde några usbekiska hästar på hufvudet
och närmade sig dervid småningom skogsbrynet.

Mikael Strogoff höll sin revolver i högra handen,
färdig att jaga en kula genom hufvudet på första
tartariska ryttare, som kom honom nära. Men till all lycka
gjordes icke alarm, och han uppnådde den punkt, der
skogen till höger slutade vid landsvägen.

Mikael Strogoff ville för att undvika att blifva sedd
icke sätta sig upp i sadeln förr än så sent som möjligt
och först efter att hafva passerat en krökning, som vägen
gjorde på ett afstånd från skogen af två hundra steg.

Olyckan fogade emellertid så, att, just i det
ögonblick då Mikael Strogoff skulle träda ut ur småskogen,
den usbekiska häst, som vädrat honom, gnäggade och
rusade fram åt vägen.

Hans herre skyndade efter för att återföra sitt djur,
men då han varseblef en mörk skepnad, som otydligt
aftecknade sig i morgongryningens första ljus, ropade han:

— Hitåt!

Vid detta rop sprungo alla karlarna upp och
skyndade ut på vägen.

För Mikael Strogoff återstod nu ingenting annat än
att kasta sig upp i sadeln och spränga bort i galopp.

De två tartariska officerarna skyndade fram och
manade på sina män.

Men Mikael Strogoff satt redan i sadeln.

I detta ögonblick smälde ett skott, och tsarens kurir
kände en kula genomtränga sin pelsrock.

Utan att vända om hufvudet, utan att svara, högg
han sporrarna i hästens sidor, och sålunda drifvande denna
till ett vildt språng ut ur skogsbrynet, sprängde han
med lösa tyglar bort åt Obi.

<img>Med stadig hand sigtade han ett ögonblick (sid. 210).</img>

Då de usbekiska hästarna voro afbetslade, borde
han kunna få något försprång för förföljarna, men det
kunde icke dröja länge, innan dessa voro honom i hälarna,
och knappt två minuter efter sedan han lemnat skogen,
hörde han bullret af hästtraf, som småningom närmade
sig honom.

<img>Träffad i sidan, sjönk Mikael Strogoffs häst i djupet (sid 211).</img>

Dagen började nu gry, och föremålen blefvo synliga
vidt omkring.

Då Mikael Strogoff vände om hufvudet, varseblef
han en ryttare, som närmade sig hastigt.

Det var deh-baschin. Denne officer, som var mycket
väl beriden, red i spetsen för truppen, och det var fara
värdt, att han snart skulle hinna upp flyktingen.

Utan att stanna, riktade Mikael Strogoff sin revolver
mot honom, och med stadig hand sigtade han ett
ögonblick. Träffad midt i bröstet, rullade den usbekiska
officeren på marken.

Men de andra ryttarna följde tätt efter sin förman,
och utan att fördröja sig hos deh-baschin, uppeldade de
hvarandra med tillrop, och huggande sporrarna i sidorna
på sina hästar, förminskade de småningom det afstånd,
som skilde dem från Mikael Strogoff.

Under en halftimme kunde emellertid denne hålla
sig ett godt stycke framför sina förföljare, men han
kände, att krafterna mattades hos hans häst, och i hvarje
ögonblick fruktade han, att det stackars djuret, snafvande
öfver något hinder, skulle falla för att aldrig mera resa sig.

Det var nu temligen ljust, ehuru solen icke visat
sig öfver horisonten.

Två verst längre fram aftecknade sig en matt linie,
som här och der begränsades af några temligen enstaka
stående träd.

Det var Obi, som flöt från sydvest mot nordost,
nästan i jemnhöjd med marken, och hvars dal utgjordes
af sjelfva steppen.

Flere gånger aflossades bösskott efter Mikael
Strogoff, men utan att träffa, och flere gånger måste äfven
han afskjuta sin revolver på dem af ryttarna, som kommo
honom allt för nära. Hvarje gång rullade en usbek på
marken under sina kamraters hämnderop.

Men detta förföljande kunde icke slutas annorlunda
än till Mikael Strogoffs nackdel. Hans häst stod ej ut
längre, och dock lyckades han drifva honom ända ned
till flodstranden.

I detta ögonblick voro de usbekiska ryttarna icke
längre efter honom än femtio steg.

På den fullkomligt öde Obi syntes ingen färja, ingen
båt, hvarpå han kunde komma öfver floden.

— Mod, min raska häst! — utropade Mikael
Strogoff. — Framåt! En sista ansträngning!

Och han störtade i floden, som på detta ställe hade
en bredd af en half verst. Det var ytterst svårt att
arbeta sig uppför den särdeles starka strömmen. Mikael
Strogoffs häst fick icke fotfäste någonstädes. Alltså
måste han simmande passera öfver floden, hvilken var
strid som en ström. Att trotsa den var för Mikael
Strogoff att göra ett underverk af mod.

Ryttarna hade stannat på Obis strand och tvekade,
huruvida de skulle störta sig i vattnet.

Men i detta ögonblick fattade pendja-baschin sin
bössa och sigtade noga på flyktingen, hvilken redan
befann sig midt i strömfåran. Skottet brann af, och träffad
i sidan, sjönk Mikael Strogoffs häst i djupet under sin
herre.

Denne lösgjorde sig genast ur stigbyglarna, just i
detsamma som det stackars djuret sjönk under
vattenytan. Derefter dykande ned under en skur af kulor,
lyckades han uppnå den högra flodstranden och försvann
bland den höga vassen.

*
</chapter>

<chapter name="17. Bibelverser och visor">
<table o>
<td c><big>SJUTTONDE KAPITLET.</big>
<td c><h2>Bibelverser och visor.</h2>
</table>

Mikael Strogoff befann sig nu jemförelsevis i
säkerhet, men hans ställning var dock fortfarande förfärlig.

Huru skulle han nu, då det trogna djur, som så
troget tjenat honom, funnit döden i floden, kunna
fortsätta sin resa?

Han var nu utan häst, utan lifsmedel, i ett af
insurgenterna förhärjadt och af emirens blänkare
genomströfvadt land, och han befann sig ännu på ett ansenligt
afstånd från det mål, han måste uppnå.

— Vid himlen, jag skall hinna fram! — utropade
han, sålunda besvarande alla de motskäl, hans förnuft
strax förut uppstält. — Gud skydde det heliga Ryssland!

Mikael Strogoff var nu räddad undan de usbekiska
ryttarna. Dessa hade icke vågat förfölja honom öfver
floden, och för öfrigt måste de tro, att han drunknat,
ty efter hans försvinnande under vattenytan hade de ej
kunnat se honom uppnå Obis högra strand.

Smygande sig fram mellan den jättelika vassen vid
flodbädden, hade Mikael Strogoff uppnått en högre liggande
del af stranden, dock ej utan svårighet, ty ett tjockt
gyttjelager, som låg qvar sedan Obis sista öfversvämning,
gjorde det svårt att gå der.

Då Mikael Strogoff väl befann sig på fast mark,
öfvervägde han, hvad han nu borde göra. Framför allt
ville han undvika Tomsk, hvilket var besatt af de
tartariska trupperna. Men i alla fall måste han söka komma
till någon köping eller skjutsstation, der han kunde skaffa
sig en häst. Sedan han väl fått en sådan, tänkte han
afvika från de mera trafikerade vägarna och icke förr
gifva sig in på den till Irkutsk, än han kom i närheten
af Krasnojarsk. Derifrån hoppades han ännu finna vägen
fri, om han skyndade sig, och kunna, sedan han styrt
kosan åt sydost, uppnå provinserna vid Bajkal-sjön.

Mikael Strogoff började genast orientera sig.

Om han följde Obis lopp, kom han, efter att hafva
tillryggalagt två verst, till en liten, i terasser pittoreskt
anlagd stad, hvilken låg på en liten höjd. Några kyrkor
med byzantinska kupoler, som lyste i grönt och guld,
aftecknade sig mot den gråa himlen.

Det var Kolyvan, dit embetsmännen i Kamsk och
andra städer om sommaren taga sin tillflykt undan
Barabas ohelsosamma luftstreck. Enligt de underrättelser,
tsarens kurir fått, borde Kolyvan ännu icke befinna sig
i inkräktarnas våld. De i två kolonner delade tartariska
trupperna vände sig åt venster mot Omsk, åt höger mot
Tomsk och brydde sig icke om det mellanliggande landet.

Den enkla och logiska plan, Mikael Strogoff
uppgjorde, var att uppnå Kolyvan, innan de usbekiska
ryttare, som redo uppför Obis venstra strand, hunno dit.
Der skulle han, om han också måste betala tiodubbla
värdet, skaffa sig kläder och en häst och öfver södra
steppen begifva sig in på vägen till Irkutsk.

Klockan var 3 på morgonen. Den nu fullkomligt
lugna nejden omkring Kolyvan tycktes vara alldeles
öfvergifven. Ögonskenligen hade befolkningen på landsbygden,
flyende undan invasionen, mot hvilken hon icke kunde
göra något motstånd, dragit sig undan åt norr till
Jenisejsk-provinserna.

Medan Mikael Strogoff alltså med snabba steg
vandrade mot Kolyvan, nådde ljudet af ett aflägset dunder
hans öra.

Han stannade och urskilde tydligt ett doft brak,
som skakade luftlagren, och dessutom ett smattrande ljud,
om hvars natur han icke kunde misstaga sig.

— Det är kanonad, gevärseld! — sade han för sig
sjelf. — Den lilla ryska kåren har alltså inlåtit sig i
strid med den tartariska armén! Ah, himlen gifve, att
jag hinner fram till Kolyvan före dem!

Mikael Strogoff bedrog sig icke. Snart blefvo
knallarna småningom tydligare, och framför honom, till
venster om Kolyvan, förtätade sig ångor öfver horisonten —
icke rökmoln, utan dessa stora, hvitaktiga och skarpt sig
aftecknande, snäckformiga rökmoln, som artillerisalvor
frambringa.

De usbekiska ryttarna på Obis venstra strand hade
stannat för att afvakta stridens slut.

Från dessas sida hade Mikael Strogoff icke längre något
att frukta. Också påskyndade han sina steg mot staden.

Knallarna blefvo emellertid allt starkare och kommo
märkbart närmare. Det var icke längre ett oredigt
mullrande, utan en följd af tydliga kanonskott. Samtidigt
steg röken upp i luften, och det märktes tydligt, att de
stridande hastigt drogo sig åt söder. Det var nu klart,
att Kolyvan skulle blifva anfallet söder ifrån. Men
försvarade ryssarna det mot de tartariska trupperna, eller
försökte de återtaga det från Feofar Khans soldater?
Detta var omöjligt att veta, och en omständighet satte
Mikael Strogoff i stor förlägenhet. Han befann sig blott
en half verst från Kolyvan, då en lång eldström brusade
fram mellan husen i staden och kyrkans klockstapel
rasade midt ibland massor af grus och lågor.

Rasade då striden i Kolyvan? Mikael Strogoff måste
tro det, och nu var det tydligt, att ryssarna och
tartarerna kämpade på stadens gator. Var ögonblicket kommet
att taga sin tillflykt dit? Äfventyrade icke Mikael
Strogoff att blifva tillfångatagen der, och skulle han lyckas
slippa ut ur Kolyvan, liksom han undkommit ur Omsk?

Alla dessa eventualiteter framstälde sig för hans
själ. Han tvekade, han stannade ett ögonblick. Vore
det icke bättre att, äfven till fots, åt söder eller öster
uppsöka någon köping, såsom Diachinsk eller någon annan,
och der till hvad pris som helst skaffa sig en häst?

Det var det enda parti, Mikael Strogoff hade att
taga, och genast lemnande Obis strand, styrde han kosan
åt höger om Kolyvan.

I detta ögonblick blefvo knallarna ytterst häftiga.
Snart slogo lågorna upp i vestra delen af staden. Elden
slukade ett helt qvarter af Kolyvan.

Mikael Strogoff ilade öfver steppen, sökande att
komma i skydd af några enstaka stående träd, då en
tartarisk kavalleriafdelning syntes till höger om honom.

Mikael Strogoff kunde uppenbarligen icke fortfara
att fly i denna riktning. Ryttarna närmade sig staden
hastigt, och det skulle ha blifvit honom svårt att
undkomma dem.

Plötsligt upptäckte han i brynet af en tät
träddunge ett enstaka hus, som han kunde uppnå utan att
blifva sedd.

Mikael Strogoff hade ej annat val än att skynda
dit, dölja sig der, fråga der och söka få något att stärka
krafterna med, ty han var utmattad af ansträngning och
hunger.

Han skyndade alltså mot detta hus, dit det på sin
höjd var en half verst. Då han kom närmare huset,
såg han, att det var en telegrafstation. Två trådar
utgingo derifrån åt vester och öster, och en tredje gick
till Kolyvan.

Det kunde förmodas, att denna station var
öfvergifven under närvarande förhållanden, men i hvad fall
som helst kunde Mikael Strogoff taga sin tillflykt dit, om
så behöfdes, der afvakta nattens inbrott och sedan
fortsätta vandringen öfver steppen, hvilken genomströfvades
af de tartariska blänkarna.

Mikael Strogoff ilade genast fram till husets port
och kastade upp den.

En enda person befann sig i rummet, der
telegrammen expedierades.

Det var en tjensteman, lugn, flegmatisk, likgiltig
för allt, som tilldrog sig utanför. Trogen på sin post,
afvaktade han bakom sin lucka, att allmänheten skulle
komma och taga honom i anspråk.

Mikael Strogoff skyndade fram till honom och sade
med af ansträngning bruten röst:

— Hvad vet ni?

— Ingenting, — svarade telegrafisten leende.

— Ryssarna och tartarerna slåss ju?

— Man säger så.

— Men hvilka ha segrat?

— Det vet jag inte.

Ett sådant lugn midt under dessa förfärliga
förhållanden, så mycken likgiltighet kunde man knappt tro
vara möjliga.

— Och tråden är inte afbruten? — frågade Mikael
Strogoff.

— Jo, mellan Kolyvan och Krasnojarsk, men den
gör ännu sin skyldighet mellan Kolyvan och ryska gränsen.

— För styrelsens räkning?

— För styrelsens räkning, då hon anser lämpligt;
för allmänheten, då hon betalar — tio kopek ordet. När
ni behagar, min herre!

Mikael Strogoff ämnade svara den besynnerlige
tjenstemännen, att han icke hade något telegram att
afskicka, samt att han blott önskade att få litet bröd och
vatten, då dörren i detsamma häftigt öppnades.

Troende, att posthuset blifvit öfverfallet af
tartarerna, gjorde sig Mikael Strogoff i ordning att hoppa ut
genom fönstret, då han såg i rummet inträda två
personer, hvilka alls icke sågo ut som tartariska soldater.

Den ena af dem höll i handen ett med blyerts
skrifvet telegram, och skyndande före den andra, rusade han
fram till den orubblige tjenstemannens lucka.

I dessa två män återfann Mikael Strogoff med en
förvåning, som hvar och en kan fatta, de två personer,
hvilka han trott sig aldrig mera få återse.

Det var korrespondenterna Harry Blount och Alcide
Jolivet, nu icke längre reskamrater, utan rivaler, fiender
nu, då de opererade på stridsfältet.

De hade lemnat Ischim blott några timmar efter
Mikael Strogoffs afresa, och om de före honom ankommit
till Kolyvan, tagande samma väg, om de till och med
farit om honom, var orsaken den, att Mikael Strogoff
hade förspilt tre dagar på Irtischs stränder.

Och nu hade de båda två, sedan de bevittnat
ryssarnas och tartarernas strid utanför Kolyvan, och sedan de
lemnat staden i det ögonblick, då kampen började på dess
gator, skyndat till telegrafstationen för att till Europa
afsända sina täflande telegram och att förekomma
hvarandra med de färskaste underrättelserna.

Mikael Strogoff hade dragit sig undan i skuggan,
och utan att blifva sedd kunde han se och höra allt. Nu
fick han säkerligen veta för honom intressanta nyheter
och kunde med ledning af dem afgöra, huruvida han
borde begifva sig in i Kolyvan eller ej.

Harry Blount, hvilken var ifrigare än sin kollega,
hade tagit platsen i besittning, och han räckte fram sitt
papper, under det Alcide Jolivet, tvärt emot sina vanor,
stampade af otålighet.

— Tio kopek ordet, — sade tjenstemännen, tagande
papperet.

Harry Blount stälde på hyllan en rulle rubler, som
hans kollega betraktade med en viss häpnad.

— Godt! — sade tjenstemännen.

Och med den största kallblodighet i verlden började
han telegrafera följande depesch:

<tab>"<i>Daily Telegraph, London.

Kolyvan, guvernementet Omsk, Sibirien, 6 Augusti.

Strid mellan de ryska trupperna och tartarerna.</i>"

Alldenstund detta upplästes med hög röst, hörde
Mikael Strogoff allt, hvad den engelske korrespondenten
meddelade sin tidning.

"<i>De ryska trupperna tillbakaslagna med stora
förluster. Tartarerna inträngt i Kolyvan samma dag...</i>"

Med dessa ord slutade depeschen.

— Nu är det min tur, — utbrast Alcide Jolivet,
som ville inlemna telegrammet till sin kusin i förstaden
Montmartre.

Men detta öfverensstämde icke med den engelske
korrespondentens intressen, hvilken icke ville vika från
luckan, för att fortfarande kunna afsända nyheter, i den
mån som de erhöllos. Också lemnade han icke plats åt
sin kollega.

— Men ni har ju slutat, — utropade Alcide Jolivet.

— Jag har inte slutat, — svarade Harry Blount
helt enkelt.

Och han fortfor att skrifva en rad ord, som han
sedan räckte telegrafisten, och som denne uppläste med
sin lugna röst:

"<i>I begynnelsen skapade Gud himmel och jord.</i>"

Det var verser ur bibeln Harry Blount telegraferade
för att använda tiden och icke nödgas afstå platsen åt
sin rival. Det skulle kanske komma att kosta hans
tidning tusentals rubler, men hans tidning skulle också vara
den först underrättade. Frankrike fick vänta!

Man kan fatta Alcide Jolivets raseri, hvilken i hvarje
annat fall än detta skulle funnit detta vara ärligt krig.
Han ville till och med förmå tjenstemännen att mottaga
hans depesch framför hans kollegas.

— Det är den herrns rättighet, — svarade
telegrafisten, lugnt visande på Harry Blount och leende med en
älskvärd min. Och han fortfor att troget till <i>Daily
Telegraph</i> telegrafera den första versen i den heliga boken.

Under det telegrafisten var sysselsatt härmed, gick
Harry Blount lugnt fram till fönstret och observerade,
hvad som tilldrog sig omkring Kolyvan, för att kunna
fullständiga sina meddelanden.

Några ögonblick därefter tog han sin plats vid luckan
och tillade till sitt telegram:

"<i>Två kyrkor stå i lågor. Branden synes sprida sig
åt höger. Och jorden var öde och tom, och mörker var på
djupet...</i>"

Alcide Jolivet fattades helt enkelt af ett vildt begär
att strypa <i>Daily Telegraphs</i> aktningsvärda korrespondent.

Han vände sig till telegrafisten, hvilken, fortfarande
okänslig, helt enkelt svarade:

— Det är hans rättighet, min herre, det är hans
rättighet — tio kopek ordet.

Och han telegraferade följande nyhet, som Harry
Blount räckte honom:

"<i>Flyende ryssar rädda sig ur staden. Och Gud sade:
Varde ljus, och det vardt ljus!...</i>"

Alcide Jolivet bokstafligen rasade.

Harry Blount hade emellertid återvändt till fönstret,
men utan tvifvel denna gång fängslad af det skådespel
han hade för ögonen, dröjde han en smula för länge. Då
telegrafisten slutat telegrafera den tredje bibelversen, tog
Alcide Jolivet utan att göra något buller plats vid luckan,
och såsom hans kollega gjort, öfverlemnade han, efter
att hafva helt sakta lagt en ansenlig hög rubler på
hyllan, sin depesch, hvilken telegrafisten uppläste med
hög röst:

<tab>"<i>Madeleine Jolivet.

10, Faubourg Montmartre (Paris).

Kolyvan, guvernementet Omsk, Sibirien, den 6 Aug.

Flyktingarna skynda ut ur staden. Ryssarna slagna.
Förbittradt förföljande af det tartariska kavalleriet...</i>"

Och då Harry Blount återkom, hörde han Alcide
Jolivet komplettera sitt telegram, sjungande med
gäckande röst:

<poem>Il est un petit homme,
Tout habillé de gris,
Dans Paris...</poem>

Emedan Alcide Jolivet fann det opassande att,
såsom hans kollega vågat göra, sammanblanda det heliga
med det profana, telegraferade han i stället för
bibelverser en munter refräng af Beranger.

— Aoh! — sade Harry Blount.

— Ja, så står det till, — sade Alcide Jolivet.

Emellertid förvärrades situationen omkring Kolyvan.
Striden kom allt närmare, och knallarna blefvo ytterst
häftiga.

I detta ögonblick ristade en skakning
telegrafstationen.

En haubitsgranat genomborrade muren, och ett moln
af dam fylde rummet.

Alcide Jolivet skref då de sista orden af följande vers:

<poem>Joufflu comme une pomme,
Qui, sans un sou comptant...</poem>

Men att stanna, kasta sig öfver granaten, fatta den
med båda händerna, innan den exploderade, slunga den
ut genom fönstret och skynda tillbaka till luckan, det
var för honom ett ögonblicks verk.

Fem sekunder senare exploderade bomben utanför.

Men fortsättande sin telegrafering med den största
kallblodighet i verlden, skref Alcide Jolivet:

"<i>En sexpundig granat har genomborrat väggen i
telegrafstationen. Under afvaktan på några andra af samma
kaliber...</i>"

Mikael Strogoff kunde nu icke hysa något tvifvel
om, att ryssarna blifvit fördrifna ur Kolyvan. Hans sista
utväg var att taga till flykten åt söder öfver steppen.

Men i detsamma hördes en förfärlig gevärseld i
närheten af telegrafstationen, en skur af kulor krossade
fönsterrutorna, och träffad i axeln sjönk Harry Blount till
golfvet.

Alcide Jolivet ämnade just i detta ögonblick göra
följande tillägg till sitt telegram:

"<i>Harry Blount, Daily Telegraphs korrespondent,
stupar vid min sida, träffad af ett drufhagelskott...</i>",
då den okänsliga telegrafisten med sitt orubbliga lugn sade:

— Min herre, tråden är afbruten.

Och lemnande sin lucka, tog han lugnt sin hatt, som
han borstade af med ärmen, och allt jemt småleende, gick
han ut genom en liten dörr, som Mikael Strogoff icke
märkt.

De tartariska soldaterna stormade nu in i
telegrafstationen, och hvarken Mikael Strogoff eller de båda
korrespondenterna kunde anträda återtåget.

Med sin gagnlösa depesch i handen hade Alcide
Jolivet skyndat till den på golfvet utsträckta Harry Blount
och såsom en behjertad man upplyft den engelska
korrespondenten på sina axlar för att fly med honom...
Det var för sent.

Båda två voro fångar, och på samma gång som de
föll äfven Mikael Strogoff i tartarernas händer, i det han
greps just i det ögonblick han ämnade kasta sig ut
genom fönstret.

*
</chapter>

<chapter name="18. Ett tartariskt läger">
<table o>
<td c><big>ADERTONDE KAPITLET.</big>
<td c><h2>Ett tartariskt läger.</h2>
</table>

En dagmarsch från Kolyvan utbreder sig, några
verst framom byn Diachinsk, en vidsträckt slätt, hvarpå
höja sig några stora träd, hufvudsakligen furor och cedrar.

Denna del af steppen är vanligen under den varma
årstiden upptagen af sibiriska herdar, och den har
tillräckligt bete för deras talrika hjordar. Men vid denna
tidpunkt skulle man förgäfves der sökt en enda af dess
nomadiserande invånare. Dermed vilja vi dock icke säga,
att denna slätt nu var öde; tvärt om rådde der en
utomordentlig liflighet.

Der voro nämligen de tartariska tälten uppslagna,
der hade den vilda emiren af Bukhara Feofar Khan sitt
läger, och dit fördes dagen derpå, den 7 Augusti, de
fångar, som tagits i Kolyvan, sedan den lilla ryska
styrkan blifvit i grund slagen. Af de 2,000 ryssar, som vågat
sig in mellan de två fiendtliga kolonnerna, hvilka
samtidigt stödde sig på Omsk och Tomsk, återstod nu icke
mer än några hundratal soldater. Det gick alltså illa
för ryssarna, och den kejserliga regeringen tycktes
befinna sig i en kinkig ställning på andra sidan
Ural-gränsen — åtminstone för ögonblicket, ty förr eller senare
komme ryssarna ovilkorligen att tillbakaslå dessa
inkräktande horder. Resningen hade nu utbredt sig till hjertat
af Sibirien, och den skulle genom det uppviglade landet
fortplanta sig antingen till de vestra eller östra
provinserna. All förbindelse mellan Irkutsk och Europa var
nu afskuren. Om trupperna från Amur och provinsen
Irkutsk ej hunne fram i så god tid, att de kunde
undsätta denna det asiatiska Rysslands hufvudstad, skulle
den af brist på tillräckliga försvarskrafter falla i
tartarernas händer, och innan man hunne återtaga den, skulle
storfursten, kejsarens broder, hafva hemfallit under Ivan
Ogareffs hämnd.

Hur var det med Mikael Strogoff? Vacklade han
under tyngden af så många pröfningar? Ansåg han sig
besegrad genom denna rad af motgångar, som efter
uppträdet i Ischim blifvit allt större? Ansåg han partiet
förloradt, sin mission förfelad, sitt värf omöjligt att
fullborda?

Mikael Strogoff var en af dessa män, som stanna
först med döden. Men ännu lefde han, hade icke blifvit
sårad, det kejserliga brefvet bar han fortfarande på sig,
hans inkognito hade blifvit bevaradt. Utan tvifvel
räknades han till antalet af dessa fångar, hvilka tartarerna
bortdrefvo såsom simpel boskap, men ju närmare han
kom Tomsk, desto närmare kom han också Irkutsk. Med
ett ord: han lemnade Ivan Ogareff allt mera bakom sig.

— Jag skall komma fram! — upprepade han för
sig sjelf.

Och efter affären vid Kolyvan koncentrerades hela
hans lif i denna enda tanke: att åter blifva fri. Huru
skulle han kunna rymma från emirens soldater? Då rätta
ögonblicket var kommet, finge han se.

Feofar Khans läger företedde en ståtlig anblick.
Talrika tält, gjorda af hudar, filt eller sidentyg, glänste
i solskenet. De långa vippor, hvilka krönte deras
koniska toppar, balanserade midt ibland trossfanor, små
kompanifanor och mångfärgade standar. De dyrbaraste
af dessa tält tillhörde seiderna och khodjaerna, eller
stordignitärerna i khanatet. En särskild, med en hästsvans
prydd fana, hvars stång sköt upp ur ett knippe af röda
och hvita, artistiskt grupperade käppar, angaf dessa
tartariska höfdingars höga rang. För öfrigt reste sig, så
långt man kunde se öfver slätten, några tusen af dessa
turkomanska tält, som man kallar <i>karaoy</i>, och hvilka
forslats hit på kamelryggen.

Lägret inneslöt åtminstone 150,000 soldader, både
infanteri och kavalleri, förenade under namnet alamaner.
Bland dem bemärkte man genast såsom de förnämsta
turkestanska typerna dessa tadjiker med hvit hy, hög
växt, svarta ögon och svart hår, som utgjorde största
delen af den tartariska armén, och hvartill khanaten
Khokand och Khunduz bidragit med en lika stor styrka
som Bukhara. Med dessa tadjiker voro blandade andra
prof af de olika raser, som bo i Turkestan eller de
dertill angränsande länderna. Der funnos usbeker med rödt
skägg och liknande dem, som hade förföljt Mikael
Strogoff. Der funnos kirgiser med lika platt ansigte som
kalmukerna och med pansarskjortor, somliga beväpnade
med lans, båge och pilar af asiatisk tillverkning, andra
med sabel, flintlåsgevär och <i>tschakan</i>, en liten kortskaftad
yxa, som blott gifver dödliga sår. Der funnos mongoler
af medelstorlek och med i en fläta på ryggen
nedhängande, svart hår, rundt ansigte, mörkbrun hy, djupt
liggande, lifliga ögon, glest skägg, klädda i med svart
felb kantade kaftaner af rödt nankin, omgjordade med
lädergördlar med silfverspännen, med stöflar, prydda med
lysande band, och på hufvudet sidenmössor, kantade med
pelsverk samt tre band, som fladdrade bakåt. Slutligen
<img>De tartariska soldaterna stormade in i telegrafstationen (sid. 221).</img>
såg man der äfven afghaner med svartbrun hy, araber
med de vackra semitiska rasernas ursprungliga typ och
turkomaner med dessa tättsittande ögon, som tyckas
sakna ögonlock — alla värfvade under emirens fana,
mordbrännarnas och förhärjarnas fana.

<img>Feofar Khans tält beherskade de i närheten uppslagna (sid. 227).</img>

Utom dessa fria soldater räknade man vidare ett
visst antal slafsoldater, hufvudsakligen perser,
kommenderade af officerare af samma härkomst, och de voro
säkerligen icke de minst värderade i Feofar Khans armé.

Må man till denna lista lägga judar, hvilka
tjenstgjorde såsom uppassare, med ett rep om kaftanen och
på hufvudet, i stället för turban, som det är dem
förbjudet att bära, små mössor af mörkt kläde; må man
med dessa grupper blanda hundratals <i>kalender</i>, ett slags
religiösa tiggare, med trasiga kläder och en deröfver
kastad leopardhud, och man skall få ett nästan
fullständigt begrepp om denna ofantliga röra af olika stammar,
innefattade under den gemensamma benämningen
tartariska arméer.

Femtio tusen af dessa soldater voro beridna, och
hästarna voro icke mindre olikartade än menniskorna.
Bland dessa djur, som stodo bundna, tio tillsammans, vid
två parallelt med hvarandra löpande linor, med svansen
uppbunden och länden täckt med ett nät af svart silke,
bemärkte man turkomanerna med sina fina ben, sin
långsträckta kropp, sitt glänsande hull och sin nobla böjning
på halsen; usbekerna, groft byggda uthålliga djur;
khokhandianerna, som utom sin ryttare bära två tält och en
hel attiralj kokkärl; kirghiserna, med glest hår, komna
från stränderna af floden Emba, der man fångar dem med
<i>arkan</i>, tartarernas lasso, och många andra afkomlingar af
korsade raser, hvilka äro af mindre värde.

Packdjuren räknades i tusental. Der funnos
småväxta, men väl byggda kameler med långt hår, tjock, på
halsen nedfallande man, läraktiga djur och lättare att
spänna för än dromedaren; enpuckliga kameler med
eldröd knollrig pels; vidare åsnor, uthålliga att arbeta och
hvilkas särdeles omtyckta kött till en del ingår i
tartarernas föda.

Öfver hela denna massa af menniskor och djur samt
den ofantliga mängden af tält spredo cedrarna och furorna,
som stodo samlade i stora lundar, en svalkande skugga,
hvilken blott här och der genombröts af en och annan
solstråle. Ingenting kunde vara mera pittoreskt än denna
tafla, vid hvars återgifvande den starkaste kolorist skulle
uttömt alla färgerna på sin palett.

Då de i Kolyvan tagna fångarna visade sig
framför Feofars tält och dem, som innehades af khanatets
stordignitärer, rördes trummorna i lägret och trumpeterna
smattrade. Med detta redan fruktansvärda larm blandade
sig häftiga muskötsalvor och de ännu starkare knallarna
från de tio kanoner, som utgjorde emirens artilleri.

Feofar Khan hade inrättat sig helt och hållet på
militärisk fot. Hvad man skulle kunna kalla hans civila
hus, hans och hans bundsförvandter harem, befann sig i
Tomsk, som nu var i tartarernas våld.

Sedan lägret brutit upp, skulle Tomsk blifva emirens
residens ända till det ögonblick, då han komme att
utbyta det mot östra Sibiriens hufvudstad.

Feofar Khans tält beherskade de i närheten
uppslagna. Vid ingången var det draperadt i stora, med
guldfransade hållare uppfästa veck af präktigt siden, och
deröfver hängde tjocka tofsar, hvilka vinden rörde fram
och åter såsom solfjädrar. Det stod midt på en stor,
öppen plats, som begränsades af en häck af präktiga
björkar och gigantiska furor. Framför detta tält låg på
ett lackeradt och med dyrbara stenar inlagdt bord
uppslagen den heliga boken, koranen, hvars sidor utgjordes
af tunna, fint graverade guldblad. Öfver detsamma
svajade den tartariska fanan, hvarå syntes emirens vapen.

Omkring den öppna platsen reste sig i en
halfcirkel de bukhariska stordignitärernas tält. Der residerade
hofstallmästaren, hvilken eger rättighet att till häst följa
emiren ända in på gården af hans palats;
öfverfalkeneraren; <i>husch-begui</i>, bevararen af det kungliga sigillet;
<i>toptschi-baschi</i>, generalfälttygmästaren; <i>khodja</i>,
konseljpresidenten, som mottager herskarens kyss och får träda
fram för honom med upplöst gördel; <i>scheik-ul-islam</i>, chefen
för ulemas och presternas representant; <i>kazi-askev</i>, hvilken
under emirens frånvaro afdömer alla tvister, som uppstå
mellan militärer, och slutligen chefen för astrologerna,
hvars hufvudsakliga uppgift det är att rådfråga stjernorna,
hvarje gång som khanen tänker byta om vistelseort.

Emiren var inne i sitt tält, då fångarne infördes i
lägret. Han visade sig icke. Och detta var
otvifvelaktigt en lycka. En åtbörd, ett ord af honom skulle
blott kunnat blifva signalen till ett blodbad. Men han
förskansade sig inom denna isolering, som till en del
utgör de orientaliska herskarnes majestät. Man
beundrar, hvad som icke visar sig, och framför allt fruktar
man det.

Hvad beträffar fångarne, skulle de blifva instängda
i någon inhägnad, der de, misshandlade, med knapp föda
och utsatta för klimatets alla vexlingar, finge afvakta
Feofar Khans godtycke.

Om icke Mikael Strogoff var den tåligaste af alla,
var han dock den lydigaste. Han följde med, ty man
förde honom dit han ville, och detta under så
betryggande förhållanden, att han, om han varit fri, ej skulle
kunnat färdas så säkert på vägen mellan Kolyvan och
Tomsk. Att fly, innan han uppnått denna stad, var att
utsätta sig för att åter falla i händerna på de spejare,
som genomströfvade steppen. De tartariska kolonnerna
hade icke framträngt så långt åt öster som öfver den
åttioandra meridianen, hvilken går fram öfver Tomsk.
Sedan Mikael Strogoff passerat denna meridian, kunde
han anse sig vara säker om att icke möta någon fiende,
utan fara kunna öfvergå Jenisej och uppnå Krasnojarsk,
innan Feofar Khans horder öfversvämmat provinsen.

— Har jag väl kommit till Tomsk, — upprepade
han för sig sjelf för att stäfja sin otålighet, som han icke
alltid kunde beherska, — skall jag inom några minuter
vara ett godt stycke bortom de tartariska förposterna,
och tolf timmars försprång framför Feofar Khan, tolf
timmars försprång framför Ivan Ogareff skall vara
tillräckligt för mig att före dem hinna fram till Irkutsk.

Hvad Mikael Strogoff framför allt fruktade, var och
måste vara, att Ivan Ogareff skulle befinna sig i det
tartariska lägret. Utom faran att blifva igenkänd sade
honom ett slags instinkt, att det hufvudsakligen var denna
förrädare han måste hinna före. Han insåg också, att
föreningen af Ivan Ogareffs trupper med Feofar Khans
skulle göra invasionsarméns effektiva styrka fulltalig, och
att denna armé, sedan föreningen skett, skulle marschera
rakt på östra Sibiriens hufvudstad. Också kommo alla
hans farhågor från detta håll, och i hvarje ögonblick
lyssnade han, om icke någon fanfar skulle tillkännagifva
ankomsten af emirens underbefälhafvare.

Med denna tanke förenade sig minnet af hans moder
och Nadia, den ena gjord till fånge i Omsk, den andra
bortförd utför Irtisch i de tartariska båtarna och utan
tvifvel nu en fånge liksom Marfa Strogoff. Han
förmådde ingenting uträtta för dem. Skulle han någonsin
återse dem? Vid denna fråga, som han icke vågade
besvara, sammanpressades hans hjerta förfärligt.

På samma gång som Mikael Strogoff och så många
andra fångar hade äfven Harry Blount och Alcide
Jolivet blifvit förda till det tartariska lägret. Deras förra
reskamrat, som jemte dem tillfångatagits på
telegrafstationen, visste, att de liksom han blifvit instängda i
denna inhägnad, hvilken bevakades af talrika
skildtvakter, men han hade icke sökt närma sig dem. Det
bekymrade honom föga, åtminstone i detta ögonblick, hvad
de kunde tänka om honom efter affären på skjutshållet
i Ischim. Dessutom ville han vara ensam, för att kunna
handla ensam, då ett gynsamt tillfälle yppade sig. Han
hade alltså hållit sig afsides.

Allt ifrån det ögonblick, då Harry Blount föll
bredvid Alcide Jolivet, hade den senare på allt sätt bistått
den förra. Under marschen från Kolyvan till lägret, d.
v. s. under flera timmar, hade Harry Blount, stödd på
sin rivals arm, kunnat följa skaran af fångar. I början
ville han göra gällande sin egenskap af engelsk
undersåte, men den gagnade honom icke det minsta bland
dessa barbarer, som blott besvarade hans protester med
slag af lansen och sabeln. <i>Daily Telegraphs</i>
korrespondent måste alltså finna sig i att dela de andra fångarnes
öde, men det stod honom öppet att sedermera fordra
upprättelse för den behandling, som kommit honom till del.
Men denna marsch var emellertid mycket ansträngande
för Harry Blount, ty hans blessyr plågade honom, och
om Alcide Jolivet icke varit vid hans sida, skulle han
kanske icke orkat fram till lägret.

Med alla de medel, som stodo Alcide Jolivet till
buds, hade han, hvars praktiska filosofi aldrig svek
honom, både fysiskt och moraliskt stärkt sin kollega. Hans
första omsorg, då han såg sig definitivt instängd i
inhägnaden, var att undersöka Harry Blounts blessyr. Med
mycken försigtighet lyckades han draga af honom hans
kläder och fann nu, att hans ena axel endast blifvit
lindrigt rispad af ett drufhagel.

— Det är ingenting, — sade han. — En simpel
skråma! Efter två eller tre förband skall ingenting synas
längre, min kära kollega!

— Men dessa förband? — frågade Harry Blount.

— Jag skall göra dem sjelf.

— Ni är alltså en smula doktor?

— Alla fransmän äro något doktorer.

Med denna försäkran sönderref Alcide Jolivet sin
näsduk, gjorde charpi af en bit, lappar af en annan,
hemtade vatten ur en i midten af inhägnaden gräfd brunn,
tvättade dermed blessyren, hvilken till all lycka icke var
allvarsam, och anlade med mycken skicklighet de blötta
förbanden på Harry Blounts axel.

— Jag låter er genomgå vattenkuren, — sade han.
— Vattnet är ännu det verksammaste smärtstillande
medel man känner för behandling af sår, och det är nu det
mest använda. Läkarne ha behöft sex tusen år för att
komma underfund dermed. Ja, sex tusen år i rundt tal.

— Jag tackar er, herr Jolivet, — svarade Harry
Blount, sträckande ut sig på en bädd af vissna löf, som
hans kollega gjort i ordning åt honom i skuggan af en
björk.

— Ingenting att tacka för! Ni skulle ha gjort
detsamma i mitt ställe!

— Det vet jag inte..., — svarade Harry Blount
något naivt.

— Så ni gycklar! Engelsmännen äro ädelmodiga!

— Ja visst, men fransmännen...

— Nå ja, fransmännen äro goda, till och med dumma,
om ni vill! Men hvad som ersätter detta är, att de
äro fransmän. Men låtom oss inte längre tala derom,
eller, tro mig, låtom oss inte tala alls. Hvila är absolut
nödvändig för er.

Men Harry Blount hade alls icke lust att tiga. Om
den sårade af försigtighet måste tänka på att hvila, var
<i>Daily Telegraphs</i> korrespondent ej den, som kinkade.

— Herr Jolivet, — frågade han, — tror ni, att
våra sista telegram kunnat passera ryska gränsen?

— Och hvarför inte? — svarade Alcide Jolivet.
— Jag försäkrar er, att min öfverlyckliga kusin i det
här laget vet, hvad hon skall tänka om affären i Kolyvan.

— I hur många exemplar låter er kusin trycka sina
telegram? — frågade Harry Blount, hvilken för första
gången stälde en sådan fråga direkt till sin kollega.

— Bah! — svarade Alcide Jolivet skrattande. — Min
kusin är mycket diskret af sig, hon tycker inte om, att
man talar om henne, och skulle blifva förtviflad, om hon
störde den sömn, hvaraf ni har behof.

— Jag vill inte sofva, — svarade engelsmannen.
— Hvad tror ni er kusin tänker om Rysslands affärer?

— Att de tyckas gå illa för ögonblicket. Men
bah — ryska regeringen är mägtig, hon behöfver
verkgen inte oroa sig öfver en resning af barbarer, och
Sibirien skall inte frånryckas henne.

<img>Sangarr var der (sid. 233).</img>

<img>Ivan Ogareff steg af hästen, gick in och stod inför emiren (sid. 240).</img>

— För stor ärelystnad har bragt de största riken
på fall! — svarade Harry Blount, hvilken ej var fri från
en viss engelsk afundsjuka med afseende på de ryska
anspråken i Centralasien.

— Ack, låtom oss inte tala om politik! — utbrast
Alcide Jolivet. — Det är förbjudet af fakulteten! Det
fins ingenting så farligt för blessyrer i axeln... såvida
det inte skall vara för att söfva er!

— Låtom oss då tala om, hvad som återstår oss
att göra, — svarade Harry Blount. — Herr Jolivet, det
är alls inte min afsigt att i evighet qvarstanna hos dessa
tartarer såsom deras fånge.

— Inte min heller, för tusan!

— Skola vi fly vid första tillfälle?

— Ja, om det inte ges någon annan utväg att
återvinna friheten.

— Vet ni någon annan? — frågade Harry Blount,
betraktande sin kamrat.

— Vi tillhöra ju ingendera de krigförande; vi äro
neutrala och vi protestera!

— Hos det der kreaturet Feofar Khan?

— Nej, han skulle inte förstå det, — svarade
Alcide Jolivet, — utan hos hans underbefälhafvare Ivan
Ogareff.

— Han är en skurk!

— Ja, men denna skurk är ryss. Han vet, att det
inte går för sig att leka med folkrätten, och han har
inte intresse af att hålla oss fångna, tvärt om! Det
enda är, att det kostar mycket på mig att begära något
af den der herrn!

— Men han fins inte i lägret, eller åtminstone har
jag inte sett honom här, — anmärkte Harry Blount.

— Han kommer hit. Det kan inte slå fel. Han
måste förena sig med emiren. Sibirien är nu skuret i
två delar, och helt säkert väntar Feofar Khans armé
blott på Ivan Ogareff för att rycka an mot Irkutsk.

— Och hvad skola vi göra, när vi blifvit fria?

— Då skola vi fortsätta vårt fälttåg och göra
tartarerna sällskap ända till det ögonblick, då förhållandena
tillåta oss att öfvergå till det motsatta lägret. Ni, min
kollega, har redan haft den lyckan att blifva sårad i
<i>Daily Telegraphs</i> tjenst, medan jag deremot inte fått den
minsta skråma i min kusins. — Så der ja, godt, —
hviskade Alcide Jolivet, — nu sofver han! Några timmars
sömn och några i friskt vatten blötta kompresser, och
det behöfs inte mer för att kurera en engelsman. De
der menniskorna äro gjorda af jernbleck!

Medan Harry Blount sof, vakade Alcide Jolivet vid
hans sida, efter att ha tagit fram sin annotationsbok,
hvari han gjorde en mängd anteckningar, för öfrigt fast
besluten att dela dem med sin kollega, till största
belåtenhet för <i>Daily Telegraphs</i> läsare. Händelserna hade
fört dem tillsammans. De behöfde icke längre vara
afundsjuka på hvarandra.

Alltså var hvad Mikael Strogoff fruktade mest af
allt just föremålet för de båda tidningskorrespondenternas
lifligaste önskningar. Ivan Ogareffs ankomst kunde
tydligen vara dessa nyttig, ty sedan deras egenskap af
engelska och franska korrespondenter väl blifvit erkänd,
var det högst sannolikt, att de blefve försatta i frihet.
Emirens underbefälhafvare skulle lyckas förmå Feofar
Khan att taga reson, hvilken senare ofelbart skulle hafva
behandlat dem såsom simpla spioner. Alcide Jolivets
och Harry Blounts intresse var alltså raka motsatsen till
Mikael Strogoffs. Tsarens kurir hade mycket väl insett
detta, och denna omständighet var ett nytt skäl, som i
förening med flera andra manade honom att undvika allt
närmande till hans förra reskamrater. Han lagade
derför så, att han icke blef sedd af dem.

Fyra dagar förflöto, hvarunder förhållandena icke
undergingo någon förändring. Fångarne hörde icke talas
om, att det tartariska lägret skulle bryta upp. De voro
strängt bevakade. Det skulle hafva varit dem omöjligt
att komma igenom denna kordong af fotfolk och ryttare,
som bevakade dem dag och natt. Hvad beträffar den
föda, som gafs dem, räckte den knappt till. Två gånger
på tjugufyra timmar kastade man åt dem ett stycke
getinelfvor, stekta på glöd, eller några portioner af ett
slags ost, kallad <i>krut</i>, hvilken göres af sur fårmjölk,
hvarmed blandats stomjölk, och som bildar den
kirghisiska rätt, som oftast kallas <i>kumiss</i>. Det var allt. Det
bör också tilläggas, att vädret blef afskyvärdt. I
atmosferen försiggingo stora rubbningar, hvilka förde med sig
regnblandade stormilar. Utan något skydd måste de
olyckliga fördraga denna ohelsosamma och oblida
väderlek. Några sårade qvinnor och barn dogo; fångarne
måste sjelfva begrafva deras lik, ty dermed ville
tartarerna icke befatta sig.

Under dessa hårda pröfningar voro Alcide Jolivet
och Mikael Strogoff allestädes närvarande, hvar och en
på sitt håll. De gjorde alla de tjenster, de kunde göra.
Mindre pröfvade än så många andra, starka och härdade,
borde de kunna stå emot bättre, och genom sina råd och
omsorger kunde de göra sig nyttiga för dem, som ledo
och misströstade.

Skulle detta sakernas tillstånd fortfara? Ämnade
Feofar Khan, nöjd med sina första framgångar, dröja
någon tid, innan han ryckte an mot Irkutsk? Man kunde
frukta det, men det gick icke så. Hvad Alcide
Jolivet och Harry Blount så lifligt önskat, men Mikael
Strogoff så mycket fruktat, det skedde morgonen den 12
Augusti.

Denna dag smattrade trumpeterna, rördes
trummorna och hördes gevärsskott. Ett ofantligt moln välte
fram öfver Kolyvan-vägen.

I spetsen för flera tusen man höll Ivan Ogareff sitt
intåg i det tartariska lägret.

*
</chapter>
<chapter name="19. Alcide Jolivet på sin kant">
<table o>
<td c><big>NITTONDE KAPITLET.</big>
<td c><h2>Alcide Jolivet på sin kant.</h2>
</table>

Det var en hel armékår, som Ivan Ogareff tillförde
emiren. Dessa kavallerister och infanterister utgjorde en
del af den kolonn, som hade bemäktigat sig Omsk. Då
Ivan Ogareff icke lyckats intaga den öfre staden, i
hvilken — läsaren torde icke hafva glömt det — guvernören
och garnisonen sökt en tillflykt, hade han beslutit draga
vidare, alldenstund han icke ville försinka de operationer,
som borde hafva eröfringen af östra Sibirien till resultat.
Han hade derför qvarlemnat en tillräcklig garnison i
Omsk. Derefter, tagande med sig sina horder och under
vägen förstärkande sig med segrarena från Kolyvan, kom
han för att förena sig med Feofar Khans armé.

Ivan Ogareffs soldater stannade vid lägrets förposter.
De fingo ingen order att bivuakera. Deras chefs plan
var utan tvifvel att icke stanna, utan tåga vidare och
på möjligast korta tid hinna till Tomsk, en betydande
stad, af naturen egnad till medelpunkt för de stundande
operationerna.

Jemte sina soldater medförde Ivan Ogareff en skara
ryska och sibiriska fångar, som han tagit dels i Omsk,
dels i Kolyvan. Dessa olyckliga inhystes icke i
inhägnaden, hvilken redan var för liten för dem den inneslöt,
utan de fingo stanna vid förposterna, utan skydd och
nästan utan föda. Hvilket öde förbehöll Feofar Khan
dessa olyckliga? Skulle han inspärra dem i Tomsk, eller
skulle de decimeras genom ett af dessa blodbad, som de
tartariska höfdingarna så ofta anställa? Det var den
nyckfulla emirens hemlighet.

Denna från Omsk och Kolyvan kommande armékår
hade naturligtvis dragit efter sig denna massa af tiggare,
marodörer, krämare och sigenare, som vanligtvis bilda
en marscherande armés eftertrupp. Alla dessa människor
lefde på de genomtågade provinsernas bekostnad och
lemnade föga att plundra efter sig. Alltså måste man
draga vidare, om ej för annat, så för att
expeditionskolonnerna skulle vara säkra om att kunna proviantera.
Hela den i grund förrödda sträckan mellan Ischims och
Obis lopp erbjöd ej längre några resurser. Det var en
öken, tartarerna lemnade bakom sig, och blott med
svårighet skulle ryssarna kunnat tåga fram der.

Bland de sigenare, som tillströmmat från de vestra
provinserna, var äfven den trupp, som gjort ressällskap
med Mikael Strogoff ända till Perm. Sangarr var der.
Denna spionerande vildinna, en genom Ivan Ogareff åt
fördömelsen hemfallen själ, lemnade icke sin herre. Vi
hafva sett dem båda tillsammans i sjelfva Ryssland, i
departementet Nischni-Novgorod, förbereda sina
stämplingar. Efter öfvergången af Ural-bergen hade de skilts
åt, dock endast för några dagar. Ivan Ogareff hade
hastigt uppnått Ischim, medan Sangarr och hennes trupp
genom södra delen af provinsen styrde kosan mot Omsk.

Man inser lätt, hvilken hjelp denna qvinna skänkte
Ivan Ogareff. Genom sina sigenerskor inträngde hon
öfverallt och rapporterade allt. Ivan Ogareff
underrättades sålunda af henne om, hvad som tilldrog sig ända
inne i hjertat af de af tartarerna öfversvämmade
provinserna. Han hade i sin tjenst hundra ögon, hundra öron,
alltid öppna för hans räkning. Dessutom betalade han
frikostigt detta spioneri, hvaraf han drog så stor
fördel.

Sangarr hade en gång varit komprometterad i en
mycket allvarsam affär och då räddats af den ryska
officeren. Hon hade icke glömt, hvad hon var honom
skyldig, och derför gifvit sig åt honom med kropp och själ.
Då Ivan Ogareff beträdde förräderiets väg, insåg han,
hvilken nytta han kunde draga af denna qvinna. Hvilken
befallning han än gaf Sangarr, utförde hon den. En
oförklarlig instinkt, ännu mera befallande än erkänslans, hade
drifvit henne till att göra sig till slafvinna åt förrädaren,
vid hvilken hon var fäst redan sedan den första tiden
af sin landsflykt i Sibirien. Förtrogen och
medbrottsling, utan fädernesland, utan familj, hade Sangarr gerna
stält sitt kringströfvande lif till tjenst åt de inkräktare,
som Ivan Ogareff ämnade kasta öfver Sibirien. Med
denna underbara illistighet, som är hennes ras medfödd,
förenade hon en vild energi, hvilken var främmande för
både nåd och medömkan. Hon var en vildinna, värdig
att dela en Apache-indians wigwam eller en Andamans
hydda.

Efter sin ankomst till Omsk, der Sangarr jemte sina
sigenerskor förenat sig med Ivan Ogareff, hade hon icke
vidare lemnat honom. Den händelse, som fört Mikael
och Marfa Strogoff tillsammans, kände hon. Hon visste
äfven af Ivan Ogareffs farhågor med hänsyn till den af
tsaren utsända kuriren, och hon delade dem. Den fångna
Marfa Strogoff skulle hon vara i stånd att martera med
ett rödskinns hela raffinerade grymhet för att aflocka
henne hennes hemlighet. Men ännu var icke det
ögonblick kommet, då Ivan Ogareff ville förmå den gamla
sibiriskan att tala. Sangarr måste vänta, och hon
väntade utan att släppa ur sigte den, som hon utan hennes
vetskap bevakade, bespejande hennes minsta ord, gifvande
akt på henne dag och natt, längtande att få höra ordet
"son" smyga sig öfver hennes läppar, men ända hittills
gäckad af Marfa Strogoffs oföränderliga okänslighet.

Emellertid hade vid de första fanfarerna den
tartariska generalfälttygmästaren och emirens stallmästare,
åtföljda af en lysande eskort usbekiska ryttare, ridit till
fronten af lägret för att mottaga Ivan Ogareff.

Då de sammanträffade med denne, bevisade de
honom de största vördnadsbetygelser och inbjödo honom att
följa dem till Feofar Khans tält.

Lugn såsom alltid, besvarade Ivan Ogareff kallt de
honom till mötes skickade höga funktionärernas
vördnadsbetygelser. Han var mycket enkelt klädd, men såsom
ett slags oförsynt trots föreföll det, att han ännu bar
rysk officersuniform.

I samma ögonblick som han gaf sin häst lösa tyglar
för att rida genom inhägnaden omkring lägret, närmade
sig Sangarr, banade sig väg mellan ryttarna i eskorten
och stälde sig orörlig vid hans sida.

— Intet? — frågade Ivan Ogareff.

— Intet.

— Ge dig till tåls!

— Närmar sig snart stunden, då du skall tvinga
den gamla qvinnan att tala?

— Den närmar sig, Sangarr.

— När skall den gamla qvinnan tala?

— Då vi äro i Tomsk.

— Och när skola vi vara der?

— Om tre dagar.

Sangarrs stora, svarta ögon fingo en utomordentlig
glans, och med lugna steg aflägsnade hon sig.

Ivan Ogareff gaf sin häst sporrarna, och åtföljd af
sin stab af tartariska officerare, red han till emirens tält.

Feofar Khan väntade sin underbefälhafvare.
Konseljen, som utgjordes af den kungliga sigillbevararen, khodjan
och några andra höga funktionärer, hade tagit plats i
tältet.

Ivan Ogareff steg af hästen, gick in och stod inför
emiren.

Feofar Khan var en fyrtio års man, högväxt, med
något blekt ansigte, elaka ögon och vild uppsyn. Ett
svart, lockigt skägg nedföll i vågor på hans bröst. I sin
krigsdrägt — en pansarskjorta med guld- och
silfvermaskor, ett af dyrbara stenar gnistrande axelgehäng,
hvarvid satt slidan till den såsom en yatagan böjda sabeln,
och hvari voro infattade bländande ädelstenar, med
guldsporrar försedda stöflar, en kask, prydd med en
diamantägrett, som kastade omkring sig tusen blixtar —
<img>Ivan Ogareff tog brefven och läste dem med uppmärksamhet (sid. 245).</img>
framstod Feofar Khan såsom den snarare sällsamme än
imponerande bilden af en tartarisk Sardanapalus, en
oinskränkt herskare, som efter sin nyck förfogar öfver sina
undersåtars lif och egendom, hvars magt icke har några
gränser, och åt hvilken man till följd af ett särskildt
privilegium i Bukhara gifver benämningen "emir".

I samma ögonblick Ivan Ogareff inträdde, förblefvo
stordignitärerna sittande på guldbroderade kuddar, men
Feofar Khan reste sig från en dyrbar divan, som stod i
tältets bakgrund, der marken doldes af en bukharisk
mattas mjuka schagg.

Emiren närmade sig Ivan Ogareff och gaf honom
en kyss, om hvars mening man icke kunde misstaga sig.
Denna kyss gjorde honom till konseljens president och
satte honom för tillfället öfver khodjan.

Derefter, vändande sig till Ivan Ogareff, sade
Feofar Khan:

— Jag vill inte fråga; tala, Ivan! Du skall här
endast finna öron högst beredvilliga att höra dig.

— Takhsir<footnote>Likbetydande med "Ers Majestät", och en titel, som gifves de
bukhariska sultanerna.</footnote>, — svarade Ivan Ogareff, — se här,
hvad jag har att säga dig.

Ivan Ogareff uttryckte sig på tartariska och inlade
i hvad han sade denna emfas, som är så karakteristisk
för österländingarnas språk.

— Takhsir, nu är ej tid för fåfängliga ord. Hvad
jag gjort i spetsen för dina trupper, det vet nu. Ischim-
och Irtisch-linierna äro nu i vårt våld, och de
turkomanska ryttarna kunna bada sina hästar i deras nu tartariskt
blifna vatten. De kirghisiska horderna ha rest sig vid
ljudet af Feofar Khans röst, och den förnämsta sibiriska
vägen tillhör dig från Ischim ända till Tomsk. Du kan
alltså skicka dina kolonner lika väl åt öster, der solen
går upp, som åt vester, där hon går ned.

— Och om jag tågar med solen? — frågade emiren,
hvilken lyssnade, utan att hans ansigte förrådde en enda
af hans tankar.

— Att tåga med solen, — svarade Ivan Ogareff,
— det är att rycka närmare Europa, det är att hastigt
eröfra de sibiriska provinserna från Tobolsk ända till
Ural-bergen.

— Och om jag går himlafacklan till mötes?

— Då lägger du under det tartariska väldet Irkutsk
och mellersta Asiens rikaste trakter.

— Men den petersburgska sultanens arméer? — sade
Feofar Khan, med denna främmande titel menande den
ryska kejsaren.

— Du har ingenting att frukta af dem, hvarken i
öster eller i vester, — svarade Ivan Ogareff. — Invasionen
har skett plötsligt, och innan den ryska armén hunnit
undsätta Irkutsk och Tobolsk, skola de vara i ditt våld.
Tsarens trupper ha blifvit tillintetgjorda i Kolyvan,
liksom de skola blifva det öfverallt, der dina krigare
kämpa mot dessa Vesterlandets galna soldater.

— Af hvad skäl drifves du att omfatta tartarernas
sak? — frågade emiren efter några ögonblicks tystnad.

— Mitt skäl, — svarade lifligt Ivan Ogareff, — är
att gå solen till mötes. Det är att låta de turkomanska
hästarna frossa af östra steppernas gräs! Det är att
intaga Irkutsk, de östra provinsernas hufvudstad, och på
samma gång få i ditt våld en gisslan, hvars besittning är
lika god som ett helt rike. Lemnad i sticket af tsaren,
måste storfursten, hans broder, falla i dina händer.

Det var det mål, dit Ivan Ogareff hufvudsakligen
sträfvade. Om man hört denna ryss, skulle man hafva
tagit honom för en af de grymma ättlingarna af
Stepan-Rasin, denna ryktbara bandit, som förhärjade södra
Ryssland i adertonde seklet. Att bemägtiga sig storfursten,
bära hand på honom utan misskund, det var full
upprättelse åt hans hat. Dessutom följde af Irkutsks
intagande, att hela östra Sibirien genast kom under det
tartariska väldet.

— Ske det så, Ivan! — sade Feofar Khan.

— Hvilka äro dina befallningar, takhsir?

— Redan i denna dag skall vårt högqvarter flyttas
till Tomsk.

Ivan Ogareff bugade sig, och åtföljd af husch-beguin
aflägsnade han sig för att verkställa emirens order.

Just då han skulle stiga till häst för att rida till
förposterna, hördes oväsen på något afstånd i den delen
af lägret, som blifvit anvisad åt fångarne. Rop höjdes,
och två eller tre skott smälde. Var det ett resnings-
eller rymningsförsök, som summariskt undertrycktes?

Ivan Ogareff och husch-beguin togo några steg
framåt, och nästan i samma ögonblick skyndade två män, som
soldaterna icke kunde hålla tillbaka, fram till dem.

Utan att göra några frågor gjorde husch-beguin en
åtbörd, hvilken var detsamma som en dödsdom, och de
båda fångarnes hufvuden skulle inom ett ögonblick rullat
på marken, om icke Ivan Ogareff sagt några ord, hvilka
hejdade den redan lyfta sabeln.

Ryssen hade märkt, att dessa fångar voro
utländingar, och han befalde nu, att man skulle föra fram dem
till honom.

Det var Harry Blount och Alcide Jolivet.

Sedan Ivan Ogareff ankommit till lägret, hade de
begärt att blifva förda till honom. Soldaterna hade
vägrat. Häraf tumultet, försöket att fly och gevärsskotten,
hvilka lyckligtvis icke träffade de två korrespondenterna;
men deras afrättning skulle icke hafva låtit vänta på sig,
om icke emirens underbefälhafvare lagt sig emellan.

Denne betraktade några ögonblick fångarne, hvilka
voro honom fullkomligt okända. De hade dock varit
närvarande vid uppträdet på skjutshållet i Ischim, då Ivan
Ogareff slog Mikael Strogoff med sin piska; men den
brutala resanden hade icke egnat någon uppmärksamhet åt
de personer, som då befunno sig inne i den gemensamma
salen.

Harry Blount och Alcide Jolivet deremot kände
mycket väl igen honom, och den senare sade halfhögt:

— Kors, det tycks mig, att öfverste Ogareff och
den grofva karlen i Ischim äro en och samma person!

Derefter tillade han, sättande sin mun till sin
kollegas öra:

— Framställ vår sak, Blount! Ni skall göra mig
en tjenst dermed. Denna ryska öfverste midt i ett
tartariskt läger väcker leda hos mig, och ehuru mitt hufvud,
tack vare honom, ännu sitter på mina axlar, skulle mina
ögon med förakt hellre vända sig bort än se honom i
ansigtet!

Och sedan Alcide Jolivet sagt detta, låtsade han den
fullkomligaste och mest högdragna likgiltighet.

Förstod Ivan Ogareff, att i fångens ställning låg
något för honom förolämpande? I hvad fall som helst
syntes det icke på honom.

— Hvilka ären I, mina herrar? — frågade han på
ryska i mycket kall ton, men hvari dock icke låg hans
vanliga råhet.

— Två tidningskorrespondenter, en engelsk och en
fransk, — svarade Harry Blount lakoniskt.

— Utan tvifvel hafven I papper, som tillåta er att
bestyrka er identitet?

— Se här de bref, som anbefalla oss hos de
engelska och franska konsulaten i Ryssland.

Ivan Ogareff tog brefven, som Harry Blount räckte
honom, och läste dem med uppmärksamhet.

Derefter sade han:

— I begären tillåtelse att följa våra militära
operationer i Sibirien?

— Vi begära att blifva frigifna, det är allt, —
svarade den engelska korrespondenten torrt.

— I ären det, mina herrar, — svarade Ivan
Ogareff, — och jag skulle vara nyfiken att läsa edra
korrespondenser i <i>Daily Thelegraph</i>.

— Min herre, — svarade Harry Blount med den
orubbligaste flegma, — 6 pence numret, utom postportot.

Derpå vände sig Harry Blount om till sin kamrat,
hvilken tycktes fullkomligt gilla hans svar,

Ivan Ogareff förändrade icke en min, och gifvande
sin häst sporrarna, satte han sig i spetsen för sitt följe
och försvan snart i ett moln af dam.

— Nåväl, herr Jolivet, hvad tänker ni om öfverste
Ivan Ogareff, de tartariska truppernas
öfverbefälhafvare? — frågade Harry Blount.

— Jag tänker, min kära kollega, — svarade Alcide
Jolivet leende, — att den der husch-beguin gjorde en
mycket vacker gest, då han gaf befallning att låta hugga
hufvudet af oss!

Hvilket än det skäl var, som förmådde Ivan Ogareff
att handla så, som han gjorde, mot de två
korrespondenterna, så voro dessa nu på fri fot och kunde, om de så
ville, genomströfva krigsskådeplatsen. Också var det
deras afsigt att icke gifva tappt. Det slags antipati, de
förut känt mot hvarandra, hade gifvit vika för en
uppriktig vänskap. Sammanförda genom omständigheterna,
tänkte de icke längre på att skiljas åt. De lumpna
rivalitetsfrågorna voro glömda för alltid. Harry Blount
kunde icke längre förgäta, hvad han var skyldig sin
följeslagare, hvilken åter ingalunda sökte ihågkomma detta,
och då öfver hufvud taget detta närmande underlättade
deras korrespondentåligganden, borde det blifva till deras
läsares fördel.

— Hvad skola vi nu göra af vår frihet? — frågade
Harry Blount.

— För tusan, missbruka den! — svarade Alcide
Jolivet, — och helt makligt begifva oss till Tomsk för
att se efter, hvad som tilldrager sig der.

— Tills det ögonblick kommer — och jag hoppas
det är mycket nära —, då vi kunna förena oss med
någon rysk kår.

— Som ni säger, min kära Blount! Man bör inte
tartarisera sig! Den bästa rollen är ännu deras, hvilkas
vapen civilisera, och det är tydligt, att mellersta Asiens
folk ha allt att förlora och absolut intet att vinna af
denna tartariska invasion; men ryssarna skola nog veta
att tillbakaslå den. Det är blott en tidsfråga!

Ivan Ogareffs ankomst, hvilken återgifvit friheten
åt Alcide Jolivet och Harry Blount, var deremot en
allvarsam fara för Mikael Strogoff. Om slumpen förde
tsarens kurir tillsammans med Ivan Ogareff, skulle denne
senare otvifvelaktigt i honom igenkänna den resande, han
behandlat så brutalt på skjutshållet i Ischim, och ehuru
Mikael Strogoff icke besvarat förolämpningen så, som han
skulle gjort under alla andra omständigheter, skulle
uppmärksamheten hafva blifvit fäst på honom, hvilket skulle
gjort det svårt för honom att utföra sin plan.

Detta var den ledsamma sidan af, att Ivan Ogareff
fans i lägret. En lycklig följd af hans ankomst var
dock befallningen, som gafs om uppbrott till och med
samma dag, och att högqvarteret skulle flyttas till Tomsk.

Nu gick Mikael Strogoffs lifligaste önskan i
fullbordan. Hans afsigt var, såsom vi veta, att uppnå
Tomsk, inmängd bland de andra fångarne, d. v. s. utan
att äfventyra att falla i händerna på de blänkare, som
svärmade omkring i närheten af denna stora stad. Till
följd af Ivan Ogareffs ankomst och af fruktan för att
blifva igenkänd af denne, trängde sig emellertid den
frågan på tsarens kurir, om det ej var bättre för honom
att afstå från denna första plan och försöka fly under
vägen.

Mikael Strogoff ämnade tvifvelsutan stanna vid den
senare utvägen, då han erfor, att Feofar Khan och Ivan
Ogareff redan begifvit sig af till Tomsk i spetsen för
några tusen ryttare.

— Jag vill derför vänta, — sade han för sig sjelf,
— så vida inte något utomordentligt tillfälle att fly
erbjuder sig. De dåliga utsigterna äro talrika hitom Tomsk,
medan bortom denna stad de goda ökas, alldenstund jag
på några timmar skall ha passerat tartarernas mot öster
längst framskjutna poster. Tålamod ännu i tre dagar,
och må Gud komma mig till hjelp!

Det var verkligen en resa på tre dagar, som
fångarne under bevakning af en talrik afdelning tartarer
måste göra öfver steppen. Femhundrafemtio verst skilde
lägret från Tomsk. En lätt färd för emirens soldater,
hvilka icke ledo brist på något, men högst ansträngande
för de olyckliga, af försakelser medtagna fångarne. Mer
än ett lik komme att beteckna den väg, der man
dragit fram.

Kl. 2 på eftermiddagen den 12 Augusti gaf
toptschi-baschin vid mycket hög temperatur och molnfri himmel
uppbrottsorder.

Alcide Jolivet och Harry Blount, hvilka köpt sig
hästar, befunno sig redan på väg till Tomsk, der
händelsernas logik skulle samla de förnämsta personerna i denna
berättelse.

Bland de af Ivan Ogareff till det tartariska lägret
förda fångarne var en gammal qvinna, hvars tystlåtenhet
tycktes ställa henne ensam midt ibland alla dem, som
delade hennes öde. Ej ett ord af klagan kom öfver
hennes läppar. Denna nästan alltid orörliga, mera än
någon annan strängt bevakade qvinna observerades, utan
att hon tycktes ana eller bekymra sig derom, af
sigenerskan Sangarr. Trots sin ålder hade den olyckliga måst
till fots följa fångtransporten, utan att någon lindring
förunnades henne.

Försynen hade dock stält vid hennes sida en modig
och öm varelse, skapad för att förstå och hjelpa henne.
Bland hennes olyckskamrater syntes en ung flicka,
märklig för sin skönhet och en okänslighet, som på intet sätt
stod efter för sibiriskans, hafva tagit till sin uppgift att
vaka öfver henne. Ej ett enda ord hade blifvit vexladt
mellan de två fångarna, men den unga flickan stod
alltid vid den gamla qvinnans sida, då denna kunde behöfva
hennes hjelp. Den gamla hade i början icke utan ett
visst misstroende mottagit den okändas stumma
omsorger. Småningom hade emellertid denna unga flickas
rättframma blick, hennes tillbakadragenhet och den
hemlighetsfulla sympati, som gemensamhet i lidande
framkallar mellan lika olyckliga, öfvervunnit Marfa Strogoffs
högdragna köld. Nadia — ty det var hon — hade
sålunda, utan att känna henne, kunnat erbjuda modern de
omsorger, hon sjelf fått mottaga af hennes son. Den
unga flickans instinktiva godhet hade dessutom ännu ett
godt med sig. I och med detsamma Nadia egnade sina
tjenster åt Marfa Strogoff, tillförsäkrade hon sin ungdom
och skönhet skyddet af den gamla qvinnans ålder. Midt
ibland denna hop af genom lidandena förbittrade
olyckliga ingaf denna tysta grupp af två qvinnor, af hvilka
den ena syntes vara mormor, den andra dotterdotter, alla
ett slags vördnad.

Sedan Nadia af de tartariska spejarne blifvit
bortförd utför Irtisch, hade dessa tagit henne med sig till
Omsk. Hållen fängslad i denna stad, delade hon samma
öde som alla de, hvilka Ivan Ogareffs trupper hittills
tillfångatagit, och följaktligen befann hon sig i samma
belägenhet som Marfa Strogoff.

Om Nadia varit mindre energisk, skulle hon hafva
dukat under för det dubbla slag, som träffat henne.
Afbrottet i hennes resa och Mikael Strogoffs död hade på
en gång gjort henne förtviflad och förbittrad. Kanske
för alltid aflägsnad från sin fader efter så många redan
lyckliga ansträngningar, som fört henne närmare honom,
och till råga på smärtan skild från den oförskräckta
följeslagare, som Gud sjelf tycktes hafva fört i hennes
väg för att leda henne till målet, hade hon på en gång
och med ett slag förlorat allt. Bilden af Mikael Strogoff,
som inför hennes ögon, sårad af en lans, försvann i
Irtischs vågor, stod ständigt för hennes tanke. Hade väl
en man som han kunnat dö sålunda? För hvem sparade
Gud sina underverk, om denna rättfärdiga man, som
säkerligen leddes af en ädel plan, kunnat blifva på ett
så eländigt sätt hejdad på sin väg? Stundom fick vreden
öfverhand öfver smärtan inom henne. Den skymf,
hvarför hennes följeslagare så besynnerligt råkat ut på
skjutshållet i Ischim, återkom i hennes minne. Vid tanken
derpå råkade hennes blod i svallning.

— Hvem skall hämnas denna döde, som inte längre
kan hämna sig sjelf? — sade hon för sig sjelf.

Och i sitt hjerta vändande sig till Gud, utbrast hon:

— Herre, laga så, att det blir jag!

Om ändå Mikael Strogoff, innan han dog, hade
anförtrott henne sin hemlighet; om hon, hur mycket hon
än var qvinna, ja, till och med barn, hade kunnat
lyckligt fullborda detta värf, som blifvit afbrutet genom
hennes följeslagares död, denna broder, hvilken Gud icke
borde hafva gifvit henne, då Han ville så snart rycka
honom ifrån henne!

Man inser, att den i dessa tankar försjunkna Nadia
förblef liksom okänslig för till och med sin fångenskaps
lidanden.

Då var det, som slumpen, utan att hon kunde hafva
den minsta aning derom, hade förenat henne med Marfa
Strogoff. Huru skulle hon kunnat tänka sig, att denna
gamla qvinna, fången liksom hon, var hennes beskyddares
moder, denna beskyddare, som för henne blott varit
köpmannen Nikolas Korpanoff? Och huru skulle Marfa
Strogoff å sin sida kunnat gissa, att erkänslans band fäste
denna unga flicka vid hennes son?

Hvad som hos Marfa Strogoff i början förvånade
Nadia var ett slags hemlig likhet i sättet, hvarpå hvar
och en af dem bar sitt hårda öde. Denna stoiska
likgiltighet hos den gamla qvinnan för de materiella plågorna
i deras dagliga lif, detta förakt för de kroppsliga
lidandena, dem kunde Marfa Strogoff blott hemta ur en
moralisk smärta, lika stor som hennes egen. Se der, hvad
Nadia tänkte, och hon bedrog sig icke. Det var alltså
en instinktlik sympati för denna del af hennes olyckor,
dem Marfa Strogoff icke visade, som genast drog Nadia
till henne. Detta sätt att bära sin olycka gick den unga
flickan djupt i hennes stolta själ. Hon erbjöd henne
icke sina tjenster, hon gaf henne dem. På de ställen,
der vägen var svår, var den unga flickan vid hennes
sida och lät henne stödja sig på sin arm. De tider, då
lifsmedlen utdelades, skulle den gamla qvinnan icke
hafva rört sig ur fläcken, men Nadia delade sin
otillräckliga föda med henne. Tack vare sin unga
följeslagerska kunde Marfa Strogoff följa soldaterna, som
bevakade fångskaran, utan att blifva fastbunden vid en
sadelbåge, liksom så många andra olyckliga qvinnor,
hvilka sålunda framsläpades på denna smärtans väg.

— Må Gud belöna dig, min dotter, för hvad du gör
för mina gamla år! — sade Marfa Strogoff en gång till
henne, och detta hade under någon tid varit de enda
ord, som vexlats mellan de två olyckliga.

Under dessa få dagar, hvilka förekommo den gamla
qvinnan och den unga flickan långa som sekler — så
tycktes det åtminstone —, borde de väl känt behof af
att tala med hvarandra om sin ömsesidiga belägenhet.
Men dertill förmådd af en försigtighet, som det är lätt
att förstå, hade Marfa Strogoff, och det mycket kort,
talat blott om sig sjelf. Hon hade icke gjort någon
antydning hvarken på sin son eller det sorgliga mötet dem
emellan i Omsk.

Länge var äfven Nadia om icke stum, så
åtminstone sparsam med hvarje onyttigt ord. En dag hade
emellertid hennes hjerta, då hon kände, att hon hade
framför sig en okonstlad och ädel själ, flödat öfver, och
utan att dölja någonting hade hon berättat alla de
händelser, som tilldragit sig ända från hennes afresa från
Vladimir, till Nikolas Korpanoffs död. Hvad Nadia
berättade om sin unga följeslagare, intresserade lifligt den
gamla sibiriskan.

— Nikolas Korpanoff! — sade hon. — Berätta
mera för mig om denne Nikolas Korpanoff! Jag vet
blott en man, en enda bland vår tids ungdom, hos hvilken
ett sådant uppförande inte skulle förvåna mig. Hette
han verkligen Nikolas Korpanoff? Är du säker derpå,
min dotter?

— Hvarför skulle han ha bedragit mig i detta
afseende, — svarade Nadia, — han som aldrig bedrog mig
i något annat?

Gripen af ett slags aning, gjorde emellertid Marfa
Strogoff Nadia den ena frågan efter den andra.

— Du har sagt mig, att han var oförfärad, min
dotter! Du har bevisat mig, att han var det, — sade hon.

— Ja, oförfärad, — svarade Nadia.

— Sådan skulle också min son varit, — hviskade
Marfa Strogoff för sig.

Derefter återtog hon:

— Du har vidare sagt mig, att intet hejdade
honom, att intet förvånade honom, att han var så mild till
och med i sin styrka, att du i honom hade lika mycket
en syster som en bror, och att han vakat öfver dig
liksom en mor?

— Ja, ja! — sade Nadia. — Bror, syster, mor,
allt har han varit för mig!

— Äfven ett lejon, då det gält att försvara dig?

— Ja, ett lejon! — svarade Nadia. — Ja, ett lejon,
en hjelte!

— Min son, min son! — tänkte den gamla
sibiriskan. — Men du sade dock, att han på skjutshållet i
Ischim fördrog en förfärlig skymf?

— Ja, han fördrog den! — svarade Nadia,
sänkande hufvudet.

— Fördrog den? — mumlade Marfa Strogoff
skälfvande.

— Moder, moder! — utbrast Nadia, — fördöm
honom inte. Derunder låg en hemlighet, en hemlighet,
hvars domare Gud ensam i detta ögonblick är.

— Och, — sade Marfa Strogoff, upplyftande
hufvudet och betraktande Nadia, som om hon velat läsa i
djupet af hennes själ, — föraktade du inte i denna
förödmjukelsens stund denne Nikolas Korpanoff?

— Jag beundrade honom utan att förstå honom, —
svarade den unga flickan. — Jag har aldrig tyckt honom
vara mer vördnadsvärd.

Den gamla qvinnan teg ett ögonblick.

— Var han högväxt? — frågade hon.

— Ja, mycket.

— Och mycket vacker, eller hur? Seså, säg ut,
min dotter!

— Han var mycket vacker, — svarade Nadia,
blossande röd.

— Det var min son! Jag säger dig, att det var
min son! — utbrast den gamla qvinnan, omfamnande
Nadia.

— Din son! — svarade Nadia, helt försagd. — Din
son!

— Välan, — sade Marfa, — gå ända till slutet,
mitt barn! Din följeslagare, din vän, din beskyddare,
han hade en mor! Talade han aldrig med dig om sin mor?

— Om sin mor? — sade Nadia. — Han talade med
mig om sin mor, som jag talade med honom om min far,
ofta, alltid! Han tillbad denna sin mor!

— Nadia, Nadia! Du har för mig berättat just
min sons historia, — sade den gamla qvinnan.

Och hon tillade häftigt:

— Men helsade han då inte, då han passerade Omsk,
på denna mor, som du säger han älskade så högt?

— Nej, — svarade Nadia, — nej, han fick det inte.

— Nej? — utbrast Marfa. — Du vågar säga nej?

— Som jag sagt, men det återstår mig att upplysa
dig om, att jag trott mig förstå, att Nikolas Korpanoff,
af skäl, som borde för honom väga mer än allt annat,
skäl, som jag inte känner, måste färdas genom landet i
största hemlighet. Det gälde för honom lif eller död
samt, än mer, hans pligt och heder.

— Ja, verkligen, pligt, befallande pligt, — sade
den gamla sibiriskan, — en af dem, för hvilka man offrar
allt, för hvilkas uppfyllande man afsäger sig allt, till och
med glädjen att komma och gifva en kyss, kanske den
sista, åt sin gamla mor! Allt hvad du inte vet, Nadia,
allt hvad ej ens jag visste, det vet jag nu i denna stund!
Du har lärt mig förstå allt! Men det ljus, som du kastat
ända ned i djupet af mörkret i mitt hjerta, detta ljus
kan jag inte insläppa i ditt. Efter min son inte sagt
dig sin hemlighet, Nadia, måste jag bevara den åt
honom. Förlåt mig, Nadia! Det goda du gjort mig kan
jag inte göra dig igen!

— Moder, jag ber dig inte om något, — svarade
Nadia.

*
</chapter>

<chapter name="20. Slag för slag">
<table o>
<td c><big>TJUGONDE KAPITLET.</big>
<td c><h2>Slag för slag.</h2>
</table>

Allt hade sålunda blifvit förklaradt för den gamla
sibiriskan, allt ända till sonens obegripliga uppförande
mot henne på värdshuset i Omsk i närvaro af vittnena
till deras möte. Det var icke längre något tvifvel om,
att den unga flickans följeslagare varit Mikael Strogoff,
och att ett hemligt uppdrag, någon vigtig depesch, som
skulle fortskaffas genom det af fienden öfversvämmade
landet, tvang honom att dölja sin egenskap af tsarens
kurir.

— Ah, min präktiga gosse! — tänkte Marfa
Strogoff. — Nej, jag skall inte förråda dig, och tortyren
skall aldrig aftvinga mig bekännelsen, att det var dig
jag såg i Omsk!

Marfa Strogoff skulle med ett enda ord kunnat
betala Nadia för all den unga flickans hängifvenhet mot
henne. Hon skulle kunnat säga Nadia, att hennes
följeslagare Nikolas Korpanoff eller, rättare, Mikael Strogoff
ej funnit döden i Irtischs vågor, emedan hon råkat
honom några dagar efter denna olyckshändelse, emedan
hon talat med honom!

Men hon hejdade sig, hon teg och inskränkte sig
till att säga:

— Hoppas, mitt barn! Olyckan skall ej alltid
förfölja dig! Du skall återse din far, det anar mig, och
kanske är den, som gaf dig namnet syster, inte död!
Gud kan inte tillstädja, att din modiga följeslagare
omkommit! Hoppas, min dotter, hoppas! Gör som jag!
Den sorg jag bär är ännu inte efter min son!

Sådan var nu Marfa Strogoffs och Nadias ställning
till hvarandra. Den gamla sibiriskan hade förstått allt,
och om också den unga flickan var okunnig om, att
hennes så lifligt saknade reskamrat ännu lefde, visste
hon dock, att den, som hon gjort till sin moder, var hans
moder, och hon tackade Gud, att Han förunnat henne
den glädjen att kunna ersätta den fångna modern den
son hon hade förlorat. Men hvad ingendera af dem
kunde veta, det var, att Mikael Strogoff, efter att hafva
blifvit tillfångatagen i Kolyvan, befann sig i samma
fångtransport som de, och att han jemte dem skulle föras
till Tomsk.

De fångar, Ivan Ogareff haft med sig, hade blifvit
förenade med dem, som emiren redan bevakade i det
tartariska lägret. Dessa olyckliga, ryssar och sibirier,
militärer och civila, utgjorde ett antal af några tusen,
och de bildade en kolonn, som hade en längd af flera
verst. Bland dem fans det sådana, som, emedan de
ansågos vara mera farliga, hade blifvit med handklofvar
fästa vid en lång kedja. Der funnos äfven qvinnor och
barn, bundna eller upphängda vid sadelknappen och
obarmhertigt släpade utefter vägarna. Man dref dem
allesammans framför sig såsom boskap. De ryttare, som
bevakade de arma varelserna, tvungo dem att iakttaga
en viss ordning, och det gafs inga andra, som stannade
efter, än de, som föllo för att aldrig mera resa sig.

Af denna anordning framgick, att Mikael Strogoff,
hvilken fått sin plats i de främsta leden af dem, som
lemnat det tartariska lägret, d. v. s. bland fångarna från
Kolyvan, ej borde komma i beröring med fångarna från
Omsk, hvilka gingo i de sista leden. Han kunde alltså
icke ana, att hans moder och Nadia befunno sig i denna
transport, lika litet som dessa kunde förmoda, att han
var i deras närhet.

Denna marsch från lägret till Tomsk var, gjord
under sådana förhållanden, under soldaternas piska,
dödsbringande för ett stort antal, förfärligt för alla. Man
vandrade öfver steppen, på en väg, som blifvit ännu
dammigare derigenom, att emiren och hans förtrupper ridit
fram der. Order hade blifvit gifna, att marschen skulle
ske fort. De mycket korta rasterna voro få. Dessa
hundrafemtio verst, som skulle tillryggaläggas i en
brännande solhetta, borde trots den forcerade marschen dock
synas oändliga.

Den landsträcka, som utbreder sig på Obis högra
strand ända till foten af den bergarm, som utskjuter från
Sayansk-bergen, hvilka gå i norr och söder, är blott en
ofruktbar trakt. Endast här och der göra några magra
och förtorkade buskar ett afbrott i den ofantliga slättens
enformighet. Ej ett spår af odling synes, ty intet vatten
fins, och det var vatten, som mest saknades af de efter
en mödosam marsch törstande fångarna. För att finna
en biflod hade man varit tvungen att begifva sig ett
femtiotal verst åt öster, ända till foten af den bergarm,
som utgör vattenskilnaden mellan Obis och Jenisejs
<img>Man måste följa den stora sibiriska landsvägen (sid. 258).</img>
bassiner. Der flyter Tom, en liten biflod till Obi, och hvilken
rinner förbi Tomsk, innan den utmynnar i en af de stora
nordliga pulsådrorna. Der skulle vatten hafva funnits i
öfverflöd, steppen varit mindre torr, hettan mindre
tryckande. Men de strängaste order hade blifvit gifna åt
dem, som förde befälet öfver fångtransporten, att uppnå
Tomsk på den kortaste vägen, ty emiren måste alltid
befara, att han kunde blifva anfallen i flanken af en från
de norra provinserna anryckande rysk kolonn. Men den
stora sibiriska landsvägen strök icke utefter Tomsks
stränder, åtminstone icke den del deraf, som går mellan
Kolyvan och en liten köping vid namn Zabediero, och
man måste följa den stora sibiriska landsvägen.

Vi behöfva icke uppehålla oss vid de lidanden, denna
mängd af olyckliga fångar utstodo. Flere hundra af dem
neddignade på steppen, och deras lik qvarlågo der ända
till det ögonblick, då de af vintern framlockade vargarna
slukade de sista benen.

Liksom Nadia alltid var till hands för att hjelpa
den gamla sibiriskan, så bevisade äfven Mikael Strogoff,
hvilken icke var fängslad, dem af sina olyckskamrater,
som voro svagare än han, alla de tjenster, han kunde i
sin nuvarande belägenhet. Han uppmuntrade somliga,
stödde andra; han slösade med sina omsorger, var än
här, än der, ända till dess en ryttare med sin lans tvang
honom att återtaga sin plats i det led, som blifvit
honom anvisadt.

Hvarför försökte han icke fly? Emedan han nu
fattat det beslutet att icke fly öfver steppen förr, än han
ansåg sig säker der. Han hade satt sig i sinnet på, att han
skulle komma ända till Tomsk "på emirens bekostnad",
och öfver hufvud taget hade han gjort rätt deri. Då man
såg de talrika kårer, som genomströfvade slätten, än norr,
än söder om fångtransporten, var det tydligt, att han ej
skulle kunnat tillryggalägga två verst utan att blifva
gripen. Öfverallt vimlade det af tartariska ryttare, och
ibland tycktes det, som om de sköto upp ur jorden,
liksom dessa skadliga insekter, hvilka efter ett oväder kräla
på marken. Dessutom skulle en flykt under dessa
förhållanden varit ytterst svår, om icke omöjlig.

De eskorterande soldaterna utvecklade en ytterlig
vaksamhet, ty det gälde hufvudet för dem, om de icke
hade ögonen med sig.

Den 15 Augusti uppnådde man slutligen i
solnedgången den lilla köpingen Zabediero, belägen ett
trettiotal verst från Tomsk. Här gick vägen åter utefter
Toms lopp.

Fångarnas första rörelse skulle ha varit att kasta
sig i flodens vatten, men deras väktare tilläto dem icke
att bryta leden, innan förberedelserna till rasten blifvit
vidtagna.

Ehuru Toms lopp var temligen stridt vid denna tid
på året, kunde det dock gynna flykten för någon djerf
eller förtviflad fånge, hvarför de strängaste mått och
steg skulle tagas. Båtar, som utskrifvits i Zabediero,
förankrades på Tom och bildade en rad af hinder,
omöjlig att öfvergå. Hvad beträffar lägerlinien, som stöddes
på de första husen i köpingen, bevakades den af en
kordong skildtvakter, hvilken det var omöjligt att
genombryta.

Mikael Strogoff, som nu möjligen kunnat falla på
den tanken att fly öfver steppen, insåg, efter att noga
hafva observerat situationen, att hans planer att fly voro
nästan outförbara under dessa förhållanden, och
alldenstund han icke ville äfventyra något, väntade han.

Hela denna natt skulle fångarna ligga lägrade på
Toms strand. Emiren hade nemligen beslutat att till den
följande dagen uppskjuta sina truppers intåg i Tomsk.
Det hade blifvit afgjordt, att det tartariska
hufvudqvarterets uppslående i denna ansenliga stad skulle firas med
en militärfest. Feofar Khan hade redan slagit sig ned
i dess kastell, men största delen af hans armé
bivuakerade under stadsmurarna, afvaktande det ögonblick, då
de skulle hålla sitt högtidliga intåg i staden.

Ivan Ogareff hade skilts från emiren i Tomsk, dit
de båda två ankommit den föregående aftonen, och
återvändt till lägret vid Zabediero. Man hade stält i
ordning åt honom ett hus, hvari han skulle tillbringa natten.
I soluppgången den följande dagen skulle under hans
befäl återstoden af det tartariska kavalleriet och
infanteriet styra kosan mot Tomsk, der emiren ville mottaga
dem med den ståt, som är vanlig för de asiatiska
suveränerna.

Sedan de för halten nödiga förberedelserna blifvit
vidtagna, fingo omsider de af den tre dagar långa
marschen utmattade fångarna, hvilka plågades af en
brännande törst, släcka den i Tom och derpå hemta någon
hvila.

Solen hade redan gått ned, men horisonten
upplystes ännu af dess sista strålar, då Nadia, stödjande
Marfa Strogoff, uppnådde Toms strand. De hade hittills
icke kunnat bana sig fram genom leden af dem, som
stodo packade på stranden, och de kommo nu för att i
sin tur dricka.

Den gamla sibiriskan böjde sig ned öfver det friska
vattnet, och sänkande ned ena handen deri, förde Nadia
den till Marfas läppar. Derefter vederqvickte hon sig i
sin ordning. Det var lifvet, den gamla qvinnan och den
unga flickan återfunno i det friska vattnet.

I det ögonblick, då de skulle lemna stranden, reste
sig Nadia plötsligt upp. Ett ofrivilligt anskri undföll
henne.

Mikael Strogoff stod der, på några få stegs afstånd
från henne!... Det var han!... Dagens sista strålar
föllo ännu på honom!

Vid Nadias anskri hade Mikael Strogoff spruttit till.
Men han egde nog välde öfver sig sjelf att ej säga ett
enda ord, som kunde kompromettera honom.

Och dock hade han, på samma gång hans blick
träffade Nadia, igenkänt sin moder.

Vid detta oväntade möte förde Mikael Strogoff,
hvilken kände, att han ej kunde beherska sig sjelf, handen
till ögonen och aflägsnade sig genast. Nadia hade
instinktmessigt tagit ett steg framåt, för att skynda till
honom, men den gamla sibiriskan hviskade dessa ord i
hennes öra:

— Stilla, min dotter!

— Det är han! — svarade Nadia med af rörelse
bruten röst. — Han lefver, moder! Det är han!

— Det är min son, — sade Marfa Strogoff, — det
är Mikael Strogoff, och du ser, att jag inte tar ett steg
mot honom! Gör som jag, min dotter!

Mikael Strogoff hade erfarit en af de häftigaste
sinnesrörelser, det är en menniska gifvet att känna.
Hans moder och Nadia voro der. Dessa två fångna
qvinnor, hvilka nästan flöto i hop till en bild i hans
hjerta, dem hade Gud sammanfört i denna allmänna
olycka! Visste då Nadia, hvem han var? Nej, ty han
hade sett Marfa Strogoffs åtbörd, hvarmed hon hejdade
den unga flickan i det ögonblick, då denna ville skynda
fram till honom. Marfa Strogoff hade således förstått
allt och bevarat hans hemlighet.

Under denna natt stod Mikael Strogoff väl tjugu
gånger i begrepp att söka närma sig sin moder, men
han insåg, att han måste motstå denna stormande längtan
att sluta henne i sina armar, att ännu en gång trycka,
sin unga följeslagerskas hand. Den minsta oförsigtighet
kunde störta honom i olycka. Dessutom hade han svurit
att icke råka sin moder — frivilligt skulle han också
icke uppsöka henne! Sedan han väl kommit till Tomsk,
alldenstund han icke kunde fly denna natt, skulle han
fly öfver steppen, utan att ens hafva omfamnat de två
varelser, i hvilka hela hans lif var koncentreradt, och
som han lemnade blottstälda för så många faror!

Mikael Strogoff kunde alltså hoppas, att detta andra
möte i lägret vid Zabediero icke skulle hafva några
ledsamma följder hvarken för hans moder eller för honom
sjelf. Men han kände icke, att vissa detaljer af denna
scen, så hastigt den än försiggått, blifvit uppsnappade
af Ivan Ogareffs spion Sangarr.

Sigenerskan stod på stranden, på några stegs
afstånd från dem, såsom alltid bespejande den gamla
sibiriskan, utan att denna anade det. Hon hade icke kunnat
se Mikael Strogoff, hvilken redan var försvunnen, när
hon vände sig om, men hans moders åtbörd, hvarmed hon
hejdade Nadia, hade icke undgått henne, och en blixt ur
Marfas ögon hade sagt henne allt.

Nu hyste hon icke längre något tvifvel om, att
Marfa Strogoffs son, tsarens kurir, i detta ögonblick
befann sig bland Ivan Ogareffs fångar i lägret vid Zabediero.

Sangarr kände honom icke, men hon visste, att han
var der. Hon sökte alltså icke att upptäcka honom,
hvilket skulle ha varit omöjligt i skymningen och bland
denna talrika menniskoskara.

Hvad beträffar att vidare spionera på Nadia och
Marfa Strogoff, tjenade det likaledes till ingenting. Det
var tydligt, att dessa två qvinnor skulle vara på sin vakt,
och det skulle blifva omöjligt att uppsnappa något, som
var af beskaffenhet att kunna kompromettera tsarens
kurir.

Sigenerskan hade derför blott en tanke — den, att
underrätta Ivan Ogareff.

Hon lemnade alltså genast lägret.

En qvarts timme senare var hon i Zabediero och
infördes i det hus, som beboddes af emirens
underbefälhafvare.

Ivan Ogareff mottog sigenerskan genast.

— Hvad vill du mig, Sangarr? — frågade han.

— Marfa Strogoffs son är i lägret, — svarade
Sangarr.

— Såsom fånge?

— Såsom fånge!

— Ah, — utbrast Ivan Ogareff, — då får jag veta...

— Du får ingenting veta, Ivan, — svarade
sigenerskan, — ty du känner honom ej ens!

— Men du känner honom, du! Du har ju sett
honom, Sangarr?

— Jag har inte sett honom, men jag har sett hans
mor förråda sig genom en rörelse, som sagt mig allt.

— Bedrager du dig inte?

— Jag bedrager mig inte.

— Du vet, hvilken vigt jag fäster vid, att denne
kurir blir gripen, — sade Ivan Ogareff. — Om brefvet,
som gifvits honom i Moskva, kommer fram till Irkutsk,
om det framlemnas till storfursten, skall denne vara på
sin vakt, och jag skall inte kunna framtränga till honom!
Jag måste alltså till hvad pris som helst ha detta bref!
Och nu kommer du och säger, att öfverbringaren deraf
är i mitt våld. Jag upprepar ännu en gång, Sangarr,
bedrar du dig inte?

Ivan Ogareff hade talat med stor liflighet. Hans
sinnesrörelse vittnade om den utomordentliga vigt, han
fäste vid egandet af detta bref.

Sangarr bragtes ingalunda ur fattningen genom den
envishet, hvarmed Ivan Ogareff å nyo framstälde sin fråga.

— Jag bedrar mig inte, Ivan, — svarade hon.

— Men, Sangarr, det fins i lägret flere tusen fångar,
och du säger, att du inte känner igen Mikael Strogoff!

— Nej, — svarade sigenerskan, hvars blick lyste
af en vild glädje, — jag känner honom inte, jag, men
hans mor känner honom! Ivan du måste bringa hans
mor att tala!

— I morgon skall hon tala! — utbrast Ivan Ogareff.

Derefter räckte han sin hand åt sigenerskan, hvilken
kysste den, utan att i denna vördnadsbetygelse låg något
slafviskt.

Sangarr återvände till lägret.

Här begaf hon sig åter till det ställe, der Nadia och
<img>"Slå till!" sade Ivan Ogareff (sid. 269).</img>
Marfa Strogoff voro, och tillbragte natten med att
spionera på dem. Den gamla qvinnan och den unga flickan
sofvo icke, ehuru tröttheten öfverväldigade dem. Allt
<img>Höjande knutpiskan, sargade han dermed Ivan Ogareffs ansigte (sid. 270).</img>
för många bekymmer borde hålla dem vakna. Mikael
Strogoff lefde, men var en fånge liksom de! Visste Ivan
Ogareff detta? Och om han icke visste det, skulle han
icke komma att få veta det? Nadia hade blott för sig
denna tanke, att hennes beskyddare — honom, som hon
trott vara död — lefde! Marfa Strogoff såg längre in
i framtiden, och om hon också för egen del kom undan
för godt köp, hade hon dock att frukta allt för sin son.

Sangarr, hvilken i mörkret smugit sig ända fram
till de båda qvinnorna, qvarstannade lyssnande i deras
närhet flere timmar. Hon kunde dock icke höra något.
Till följd af en instinktmessig försigtighet vexlade Nadia
och Marfa Strogoff ej ett ord med hvarandra.

Framemot kl. 10 på morgonen den följande dagen,
den 16 Augusti, ljödo smattrande fanfarer i lägret. De
tartariska soldaterna gingo genast under vapen.

Efter att hafva lemnat Zabediero ankom Ivan
Ogareff, åtföljd af en talrik stab tartariska officerare. Hans
ansigte var dystrare än vanligt, och hans rynkade
anletsdrag vittnade om en dof vrede, som blott sökte ett
tillfälle att bryta ut.

Gömd i en grupp fångar, såg Mikael Strogoff denne
man rida förbi. Han kände en aning, att någon katastrof
skulle inträffa, ty Ivan Ogareff viste nu, att Marfa
Strogoff var moder till Mikael Strogoff, kapten vid tsarens
kurirkår.

Då Ivan Ogareff kommit till midten af lägret, steg
han af hästen, och ryttarna i hans eskort läto bilda en
vid krets omkring honom.

I detta ögonblick nalkades Sangarr och sade:

— Jag har intet nytt att meddela dig, Ivan!

Ivan Ogareff svarade blott med att gifva en kort
befallning åt en af sina officerare.

Genast skyndade soldater brutalt genom fångarnas
led. Påskyndade med piskrapp eller lansstötar, tvungos
de olyckliga att skyndsamt stiga upp och ordna sig
omkring den öppna platsen. En fyrdubbel kordong af
fotfolk och ryttare, som uppstäldes bakom dem, gjorde all
flykt omöjlig.

Tystnad uppstod strax, och på ett tecken af Ivan
Ogareff närmade sig Sangarr den grupp, i hvars midt
Marfa Strogoff befann sig.

Den gamla sibiriskan såg henne komma. Hon
förstod, hvad som nu skulle följa. Ett föraktfullt leende
krusade hennes läppar. Derefter lutande sig intill Nadia,
sade hon med låg röst:

— Du känner mig inte mer, min dotter! Hvad än må
hända, och så svår denna pröfning än må blifva, inte ett
ord, inte en åtbörd! Det är honom, inte mig det gäller!

Sedan Sangarr ett ögonblick betraktat den gamla
sibiriskan, lade hon sin hand på hennes axel.

— Hvad vill du mig? — sade Marfa Strogoff.

— Kom! — svarade Sangarr.

Och fattande henne vid handen, drog hon henne in
på den öppna platsen framför Ivan Ogareff.

Mikael Strogoff höll ögonlocken till hälften slutna,
för att icke blifva förrådd af blixten ur sina ögon.

Då Marfa Strogoff stod midt för Ivan Ogareff, rätade
hon upp sig, lade armarna i kors öfver bröstet och väntade.

— Är du Marfa Strogoff? — frågade henne Ivan
Ogareff.

— Ja, — svarade den gamla sibiriskan lugnt.

— Mins du, hvad du i Omsk svarade mig på mina
frågor för tre dagar sedan?

— Nej.

— Du vet alltså inte, att din son Mikael Strogoff,
tsarens kurir, har passerat Omsk?

— Det vet jag inte.

— Och den man, i hvilken du på skjutshållet trodde
dig igenkänna din son, det var inte han, det var inte
din son?

— Det var inte min son.

— Och sedan har du inte sett honom bland dessa
fångar?

— Nej.

— Och om man skulle visa dig på honom, skulle
du då känna igen honom?

— Nej.

Vid detta svar, som förrådde ett orubbligt beslut
att ej tillstå något, hördes ett sorl i hopen.

Ivan Ogareff kunde icke tillbakahålla en hotande åtbörd.

— Hör, — sade han till Marfa Strogoff, — din son
är här, och du skall genast utpeka honom.

— Nej.

— Alla de män, som blifvit tagna i Omsk och
Kolyvan, skola passera inför dina ögon, och om du inte
utpekar Mikael Strogoff, så får du lika många slag af
knuten som antalet karlar, hvilka gått förbi dig!

Ivan Ogareff hade insett, att hur mycket han än
hotade, hvilka marter han än lät den okufliga sibiriskan
utstå, skulle hon icke tala. För att lyckas upptäcka
tsarens kurir räknade han alltså icke på henne, utan på
Mikael Strogoff. Han trodde det vara omöjligt, att icke
en ofrivillig rörelse skulle förråda modern och sonen,
då de stodo ansigte mot ansigte med hvarandra. Om han
blott velat få det kejserliga brefvet i sitt våld, skulle han
säkert helt enkelt gifvit befallning att visitera alla
fångarna; men Mikael Strogoff kunde hafva förstört detta bref,
sedan han läst dess innehåll, och om han icke blef igenkänd,
om han lyckades komma till Irkutsk, skulle Ivan Ogareffs
planer vara gäckade. Det var alltså icke blott brefvet
förrädaren måste hafva, det var öfverbringaren sjelf.

Nadia hade hört allt, och hon visste nu, hvad
Mikael Strogoff var, och hvarför han velat färdas genom
Sibiriens af tartarerna öfversvämmade provinser utan att
blifva igenkänd.

På Ivan Ogareffs befallning defilerade de manliga
fångarna, den ena efter den andra, förbi Marfa Strogoff,
hvilken stod orörlig såsom en staty, och hvars blick
endast uttryckte den fullkomligaste likgiltighet.

Hennes son befann sig i de sista leden. Då han i
sin ordning passerade förbi sin moder tillslöt Nadia ögonen
för att slippa se.

Mikael Strogoff hade till utseendet förblifvit
okänslig, men insidan af hans händer blödde under hans
naglar, hvilka hade inträngt deri.

Ivan Ogareff var besegrad af sonen och modern!

Sangarr, hvilken stod bredvid honom, sade blott
ett ord:

— Knuten!

— Ja, — utropade Ivan Ogareff, hvilken icke längre
var sig sjelf mägtig, — knuta denna gamla hexa, och
ända tills hon dör!

En tartarisk soldat, hvilken bar det förfärliga
straffinstrumentet, närmade sig Marfa Strogoff.

Knuten utgöres af ett visst antal läderremmar, i
hvilkas ändar äro fästa snodda jerntrådar. Man anser,
att hundratjugu slag af denna gissel motsvarar dödsstraffet.

Marfa Strogoff visste det, men hon visste också, att
inga marter kunde förmå henne att tala, och hon var
beredd att offra sitt lif.

Två soldater grepo nu Marfa Strogoff och tvungo
henne att knäfallande lägga sig ned på marken.
Derefter sönderrefs hennes klädning, så att ryggen blottades.
En sabel sattes mot hennes bröst på endast några få
tums afstånd. Om hon böjde sig under smärtan, skulle
hennes bröst genomborras af den hvassa sabelspetsen.

Tartaren stod upprätt. Han väntade.

— Slå till! — sade Ivan Ogareff.

Piskan hven i luften.

Men innan den träffade, hade en stark hand ryckt
den ur tartarens.

Der stod Mikael Strogoff.

Han hade tagit ett språng vid denna förfärliga scen.
Om han på skjutshållet i Ischim beherskat sig, då Ivan
Ogareffs piska träffade honom, kunde han här, der hans
moder skulle blifva piskad, icke styra sig.

Ivan Ogareff hade lyckats.

— Mikael Strogoff! — utbrast han.

Derefter tagande ett steg framåt sade han:

— Ah, mannen från Ischim!

— Han sjelf! — sade Mikael Strogoff.

Och höjande knutpiskan, sargade han dermed Ivan
Ogareffs ansigte.

— Slag för slag! — sade han.

— Bra hämnadt! — utbrast en åskådare, hvilken
lyckligtvis försvann i tumultet.

Tjugu soldater kastade sig öfver Mikael Strogoff,
och de skulle hafva dödat honom...

Men Ivan Ogareff, som lät undfalla sig ett rop af
raseri och smärta, hejdade dem med en åtbörd.

— Denne man är förbehållen emirens dom! — sade
han. — Visitera honom!

Brefvet med det kejserliga sigillet fans på Mikael
Strogoffs bröst. Han hade ej fått tid att förstöra det,
och man lemnade det åt Ivan Ogareff.

Den åskådare, som uttalat orden "bra hämnadt!"
var ingen annan än Alcide Jolivet. Hans kollega och
han, hvilka stannat i lägret vid Zabediero, bevittnade
denna scen.

— För tusan, — sade han till Harry Blount, —
dessa nordmän äro hårdhändt folk! Medge, att vi äro
skyldiga vår reskamrat upprättelse! Korpanoff och
Strogoff äro lika goda. Vacker hämd för affären vid Ischim!

— Ja, visserligen, — svarade Harry Blount, —
men Strogoff är dödens man. I sitt eget intresse skulle
han kanske ha gjort bättre, om han ej ännu kommit
ihåg det!

— Och låtit sin mor dö under knutslagen.

— Tror ni, att han beredt henne och sin syster
ett bättre öde med sin uppbrusning?

— Jag tror ingenting, jag vet ingenting annat, —
sade Alcide Jolivet, — än att jag inte skulle ha gjort
det bättre, om jag varit i hans ställe! Hvilken skråma!
Kors, för f-n, ens blod måste koka ibland! Gud borde
ha gifvit oss vatten i ådrorna, och inte blod, om han
velat, att vi alltid och allestädes skulle vara oförargliga.

— Präktig tilldragelse för en korrespondens! —
sade Harry Blount. — Om ändå Ivan Ogareff ville
meddela oss innehållet af detta bref...

Efter att hafva stämt blodet, som rann utför hans
ansigte, bröt Ivan Ogareff sigillet på detta bref. Han
läste det och läste om det igen långsamt, liksom om han
hade velat riktigt genomtränga allt, hvad det innehöll.

Sedan han derefter befalt, att Mikael Strogoff, väl
fängslad till händer och fötter, skulle föras till Tomsk
jemte de andra fångarna, tog han kommandot öfver de
vid Zabediero lägrade trupperna, och under ett bedöfvande
larm af trummor och trumpeter styrde han kosan mot
staden, hvarest emiren väntade honom.

*
</chapter>

<chapter name="21. Den högtidliga inryckningen">
<table o>
<td c><big>TJUGUFÖRSTA KAPITLET.</big>
<td c><h2>Den högtidliga inryckningen.</h2>
</table>

Grundlagd 1604, nästan i hjertat af de sibiriska
provinserna, är Tomsk en af det asiatiska Rysslands mest
betydande städer. Det ofvan sextionde parallelen belägna
Tobolsk och det bortom hundrade meridianen bygda
Irkutsk hafva sett Tomsk tillväxa på sin bekostnad.

Och dock har man sagt, att Tomsk icke är denna
betydande provins’ hufvudstad. I Omsk residera
provinsens generalguvernör och den officiella verlden. Men
Tomsk är den ansenligaste staden i detta till Altai-bergen,
d. v. s. till den kinesiska gränsen af khalkaernas land,
stötande territorium. Utefter sluttningarna af dessa berg
rulla oupphörligt ända till Toms floddal platinan, guldet,
silfret, kopparn och det guldförande blyet. Alldenstund
landet är rikt, är staden det också, hvarför den blifvit
medelpunkten för vinstgifvande industrietablissement.
Också kan lyxen i dess hus, dess möbler, dess ekipage
täfla med den i de stora europeiska handelsstäderna. Det
är en stad af millionärer, som riktat sig med hackan,
och om den icke åtnjuter äran att vara residens för
tsarens representant, tröstar den sig deröfver med att i
första ledet af sina notabiliteter räkna hufvudmannen för
stadens köpmän, generalkoncessionären för den kejserliga
regeringens grufvor.

Fordom ansågs Tomsk ligga vid verldens yttersta
ända. Ville man fara dit, var det en riktig långresa.
Nu är det blott en simpel lusttur, då vägen icke är
trampad af inkräktarnas fot. Snart skall man der hafva
byggt den järnväg, som öfver Ural-kedjan skall förena
Tomsk med Perm.

Är Tomsk en vacker stad?

Det måste medgifvas, att de resande ej
öfverensstämma i detta afseende. Fru de Bourboulon, som
uppehållit sig der några dagar på sin resa från Shanghai till
Moskva, skildrar det såsom en föga pittoresk stad. Om
man får sätta tro till hennes beskrifning deraf, är det
en obetydlig stad med gamla hus af sten och tegel,
särdeles smala gator, hvilka äro mycket olika dem, som
vanligtvis skära de stora sibiriska städerna, smutsiga
qvarter, der företrädesvis tartarerna samlas, och i hvilka
det hvimlar af dåsiga supare, "hos hvilka sjelfva ruset
är apatiskt, såsom hos alla nordens folk".

Forskningsresanden Henry Russel-Killough egnar
Tomsk sin oinskränkta beundran. Kommer detta sig deraf,
att det var midt i vintern, under dess snötäcke, han såg
denna stad, som fru Bourboulon besökte blott under
sommaren? Det är möjligt, och då skulle den åsigten bekräftas, att
vissa kalla länder blott kunna uppskattas under den kalla
årstiden, liksom vissa varma länder blott under den varma.

<img>Denna persiska var dock beundransvärdt skön (sid. 277).</img>

Huru nu härmed må förhålla sig, så säger herr
Russel-Killough bestämdt, att Tomsk är icke blott
Sibiriens vackraste stad, utan äfven en af de vackraste
städer i verlden, med sina hus med kolonnader och
peristyler, sina trätrottoarer, sina breda och regelbundna
gator och sina praktfulla kyrkor, hvilka spegla sig i Tom,
som har större bredd än någon flod i Frankrike.

Sanningen ligger midt emellan de båda åsigterna.
Tomsk, som räknar 25,000 invånarne, är i pittoreska
terasser anlagd på en långsträckt ås, hvilken sluttar
temligen brant.

Men den vackraste stad i verlden blir den fulaste,
då inkränktare besätta den. Hvem skulle hafva velat
beundra Tomsk vid denna tid? Försvarad af några
bataljoner oberidna kosacker, hvilka ständigt ligga
garnisonerade der, hade den ej kunnat motstå anfallet af
emirens kolonner. En viss del af dess befolkning, den
nemligen, som är af tartarisk härkomst, hade icke egnat
dessa horder, tartarer såsom den, ett dåligt mottagande,
och för ögonblicket tycktes Tomsk knappt mera rysk eller
sibirisk, än om den blifvit förflyttad midt in i khanaten
Khokand eller Bukhara.

Det var i Tomsk, emiren skulle mottaga sina
segerrika trupper. En fest med sång, dans och <i>fantasias</i>,
efterföljd af en vild orgie, skulle gifvas till deras ära.

Den plats, som valdes för denna fest, hvilken
anordnades enligt den asiatiska smaken, var en stor platå,
belägen på en del af åsen, hvilken här reser sig öfver
Tom till en höjd af hundra fot. Hela denna horisont
med sitt långa perspektiv af vackra hus och kyrkor med
kupoler, den i tusen bugter slingrande floden, de i
bakgrunden i en varm dimma dränkta skogarna var infattad
i en beundransvärd ram af grönska, som bildades af några
ståtliga grupper af furor och jättelika cedrar.

Till venster om platån hade för tillfället på breda
terrasser uppförts ett slags lysande dekoration,
föreställande ett palats i en bizarr arkitektonisk stil — helt
säkert ett prof på de bukhariska, halft moriska, halft
tartariska byggnadsmonumenten. Öfver detta palats,
omkring spetsarna af de från alla delar deraf
uppstickande minareterna, mellan grenarna på de träd, som
beskuggade platån, kretsade i hundratal tama storkar,
hvilka med den tartariska armén kommit från Bukhara.

Dessa terasser hade blifvit reserverade för emirens
hof, hans bundsförvandter khanerna, khanatens
stordignitärer och det harem, hvar och en af dessa turkestanska
suveräner förde med sig.

Af dessa sultaninnor, hvilka till största delen äro
slafvinnor, köpta på Transkaukasiens och Persiens
marknader, hade somliga ansigtet obetäckt, andra buro en
slöja, som dolde deras drag. Alla voro klädda med en
ytterlig lyx. Eleganta pelskoftor, hvilkas ärmar voro
uppfästa baktill, så att de liknade den europeiska puffen,
läto se deras nakna armar, öfverlastade med armband,
förenade medelst kedjor af dyrbara stenar, och deras
små händer, hvilkas fingrar på naglarna voro färgade med
henna-saft. Vid minsta rörelse af dessa pelskoftor, af
hvilka somliga voro gjorda af siden, i finhet jemförligt
med spindelväfvar, andra af smidigt <i>aladja</i>, ett slags
ylletyg med täta ränder, framkallades detta frasande ljud,
som är så behagligt för österländingens öron. Under
denna öfverklädnad gnistrade kjortlar af brokad, hvilka
skylde sidenbyxorna, som fästas ett litet stycke ofvan
de fina, smakfullt utskurna och med perlor broderade
stöflarna. Hos dem af dessa qvinnor, som icke buro
någon slöja, skulle man kunnat beundra de långa, under
de brokiga turbarnerna nedhängande flätorna, de
beundransvärda ögonen, de präktiga tänderna, den bländande
hyn, som förhöjdes ännu mera genom svartheten hos
deras ögon, hvilka förenats medelst ett lätt drag af en
pensel, doppad i ögonsmink, och genom skuggningen af
deras ögonlock, som lätt berörts med blyerts.

Nedanför de med standar och vimplar skuggade
terrasserna höll emirens lifgarde vakt. Det bar
kroksabel vid sidan, dolk i gördeln och en tio fot lång lans
i handen. Några af dessa tartarer buro hvita stafvar,
andra ofantliga hillebarder, prydda med tofsar af guld-
och silfvertråd.

Rundt omkring, ända till bakgrunden af denna
vidsträckta platå och på de branta sluttningar, hvilkas fot
Tom badade, trängdes en kosmopolitisk hop, sammansatt
af representanter för alla mellersta Asiens infödda
folkstammar. Der såg man usbekerna med sina stora mössor
af svart fårskinn, rödt skägg, gråa ögon och <i>arkaluk</i>, ett
slags tunika med tartarisk snitt. Der trängdes
turkomaner i sin nationaldrägt, med vida byxor i skrikande
färg, med väst och kappa, väfda af kamelhår, röda,
koniska eller upptill vida mössor, höga stöflar af ryssläder,
eldstålet och knifven nedhängande från midjan vid en
läderrem. Der sågos bredvid sina män turkomanska
hustrur, med håret förlängdt medelst rosetter af gethår,
linnet öppet under den i rödt, purpur och grönt randade
<i>djuban</i>, benen omlindade med färgade bindlar, som
korsade hvarandra ända ned till deras läderskor. Der såg
man äfven — liksom alla befolkningarna på den
ryskkinesiska gränsen rest sig vid emirens kallelse —
mandschuer, rakade i pannan och vid tinningarna, med flätadt
hår, långrockar, gördel omkring lifvet och skjorta af
siden, ovala mössor af körsbärsfärgadt satin med svart
kant och röd frans; vidare bredvid dem beundransvärda
typer af dessa mandschuiska qvinnor, hvilka behagsjukt
pryda sig med artificiella blommor, som fästas i det svarta
håret med guldnålar, och deri smakfullt instuckna fjärilar.
Den till den tartariska festen inbjudna skaran
kompletterades slutligen af mongoler, bukharier, perser och
turkestanska kineser.

Endast sibirierna uteblefvo från denna fest för
inkräktarna. De, som icke kunnat fly, hade stängt sig
inne i sina hus, allt jemt fruktande, att Feofar Khan
kanske för att värdigt afsluta denna tartariska
högtidlighet skulle gifva order om allmän plundring.

Det var först kl. 4, emiren under fanfarer, slag på
tam-tamer, artilleri- och gevärssalfvor visade sig på
platån.

Feofar Khan red sin favorithäst, hvilken på
hufvudet bar en diamantägrett. Emiren hade bibehållit sin
krigsdrägt. Vid hans sida redo khanerna af Khokand
och Kunduz äfvensom khanatens stordignitärer, och han
åtföljdes af en talrik stab.

I detta ögonblick visade sig på terrassen Feofar
Khans första hustru, drottningen, om denna benämning
kan gifvas åt sultaninnorna i de bukhariska staterna.
Drottning eller slafvinna, så var dock denna persiska
beundransvärdt skön. Tvärt emot det muhammedanska
bruket och utan tvifvel till följd af en emirens nyck var
hennes ansigte obetäckt. Hennes i fyra flätor delade
hår smekte de bländhvita axlarna, hvilka knappt skyldes
af en med guldstrimmor randad slöja, hvilken baktill
ordnats såsom en mössa, strålande af de dyrbaraste ädla
stenar. Under hennes blåa sidenkjol med breda mörkare
ränder nedföll <i>zirdjamehn</i> af sidengas, och ofvan hennes
gördel krusade sig i fina veck <i>pirahn</i>, linnet, hvilken,
gjord af samma tyg och smakfullt utskuren, gick uppåt
hennes hals. Men från hufvudet ända ned till fötterna
med de persiska tofflorna rådde ett sådant slöseri med
juveler, på silfvertråd uppträdda guldtomaner<footnote>Persiskt guldmynt = omkr. 10 kr.</footnote>, radband
med turkoser, komna från de berömda grufvorna i Elbrus,
kedjor af karneoler, gagater, smaragder, opaler och safirer,
att hennes lif och kjol syntes väfda af ädelstenar. Hvad
beträffar de tusentals diamanter, som gnistrade på hennes
hals, hennes armar, hennes händer, hennes gördel och
hennes fötter, skulle deras värde icke kunnat betalas med
millioner rubler.

Emiren och khanerna stego af jemte stordignitärerna,
som åtföljde dem. Alla togo plats i ett praktfullt tält,
som uppslagits midt på den första terrassen. Såsom
vanligt, låg koranen på det heliga bordet framför tältet.

Feofar Khans underbefälhafvare lät icke vänta på
sig, och innan klockan var 5, tillkännagåfvo smattrande
fanfarer hans ankomst.

Denna gång iklädd den tartariska officersuniformen,
anlände Ivan Ogareff — "den Skråmade", såsom man
redan kallade honom — till emirens tält. Han åtföljdes
af en del soldater från lägret vid Zabediero, hvilka
uppstälde sig omkring den öppna platsen, hvarpå nu blott
fans så stort utrymme, som blifvit reserveradt för
festligheterna. Man såg ett bredt, snedt öfver förrädarens
ansigte gående ärr.

Ivan Ogareff förestälde emiren sina förnämsta
officerare, och utan att bortlägga den köld, som utgjorde
det innersta af hans värdighet, mottog denne dem så,
att de voro belåtne dermed.

En sådan uppfattning fingo åtminstone de två
korrespondenterna, Harry Blount och Alcide Jolivet, de två
oskiljaktiga, hvilka nu förenat sig om jagten efter
nyheter. Sedan de lemnat Zabediero, hade de skyndsamt
begifvit sig till Tomsk. De hade nu fast beslutat att
stjäla sig bort från tartarerna, att med det snaraste
ansluta sig till någon rysk kår och, om det vore möjligt,
följa med den till Irkutsk. Hvad de sett af invasionen,
detta mordbrännande, detta slagtande, hade djupt
upprört dem, och de längtade att befinna sig i den sibiriska
arméns led.

Emellertid hade Alcide Jolivet låtit sin kollega
förstå, att han icke kunde lemna Tomsk utan att hafva
tagit en skiss af detta de tartariska truppernas
högtidliga intåg — vore det också blott för att tillfredsställa
sin kusins nyfikenhet —, och Harry Blount hade beslutat
sig för att qvarstanna några timmar, men redan samma
afton skulle de fortsätta färden till Irkutsk, och då de hade
goda hästar, hoppades de hinna dit före emirens blänkare.

Alcide Jolivet och Harry Blount hade alltså gifvit
sig in i hopen och stälde sig så, att de icke skulle
förlora en enda detalj af en fest, som borde gifva dem
material till ett bref af aktningsbjudande längd. De
beundrade alltså Feofar Khan och hans härlighet, hans
gemåler, hans officerare, hans vakt och all denna
orientaliska pomp, hvarom alla Europas festligheter icke kunna
gifva en aning. Men de vände sig bort med förakt, då
Ivan Ogareff uppträdde inför emiren, och icke utan en
viss otålighet väntade de, att festen skulle börja.

— Ser ni, min käre Blount, — sade Alcide Jolivet,
— vi ha kommit allt för tidigt, liksom hederligt
borgarfolk, som vill ha full valuta för sina penningar. Nu
först går ridån upp, och det skulle vittnat om bättre
smak, om vi inte kommit förr än till balletten.

— Hvilken ballett? — frågade Harry Blount.

— Den oundgängliga balletten, för tusan! Men
jag tror, att ridån går upp.

Alcide Jolivet talade, som om han varit på operan,
och uppdragande sin lorgnett ur dess fodral, gjorde han
sig i ordning att såsom kännare mönstra de förnämsta
sujetterna vid Feofar Khans trupp.

Men en pinsam ceremoni skulle föregå sjelfva
festligheterna.

Segrarens triumf kunde nemligen icke blifva
fullständig, utan att de besegrade skulle förödmjukas
offentligen. Derför framdrefvos under soldaternas piskor flere
hundratal fångar. Innan de jemte sina kamrater
sammanföstes i stadens fängelser, måste de defilera förbi Feofar
Khan och hans bundsförvandter.

Bland dessa fångar syntes i första ledet Mikael
Strogoff. I öfverensstämmelse med Ivan Ogareffs
befallning bevakades han särskildt af en afdelning soldater.
Hans moder och Nadia voro äfven der.

Den alltid, då det blott var fråga om henne,
modiga gamla sibiriskan var ytterligt blek. Hon väntade
<img>"Se med vidöppna ögon, se!" (sid. 284).</img>
sig någon förfärlig scen. Det var icke utan skäl, som
hennes son hade blifvit förd inför emiren. Också
darrade hon för honom. Träffad offentligt af den öfver
henne höjda knutpiskan, var Ivan Ogareff en man, som
icke förlät, och hans hämnd skulle blifva skonslös. Säkert
hotades Mikael Strogoff af något bland dessa förfärliga
straff, hvarmed mellersta Asiens barbarer äro så
förtrogna. Att Ivan Ogareff skonade tsarens kurir i det
ögonblick, då soldaterna kastade sig öfver honom, hade
sin orsak deri, att han mycket väl visste, hvad han
gjorde, då han sparade honom åt emirens rättvisa.

Dessutom hade hvarken modern eller sonen kunnat
utbyta ett ord med hvarandra efter den uppskakande
scenen i lägret vid Zabediero. Man hade obarmhertigt
skilt dem åt. Härigenom gjordes deras öde ännu
bittrare, ty det skulle ha varit en lindring i deras
fångenskap, i fall de fått vara tillsammans några dagar. Marfa
Strogoff skulle hafva velat bedja sin son om
förlåtelse för allt det onda, hon ofrivilligt förorsakat honom,
ty hon anklagade sig för, att hon icke kunnat beherska
sina moderskänslor. Om hon vetat lägga band på sig i
posthuset i Omsk, då hon befann sig ansigte mot
ansigte med Mikael Strogoff, skulle han hafva passerat
utan att blifva igenkänd, och huru många olyckor skulle
då icke undvikits!

Å sin sida tänkte Mikael Strogoff, att om hans
moder var der, om Ivan Ogareff ännu en gång fört dem
tillsammans, så var det derför, att hon skulle lida af
hans eget straff, kanske äfven derför, att en förfärlig
död väntade både henne och honom!

Hvad beträffar Nadia, frågade hon sig sjelf, hvad
hon kunde göra för att rädda dem, huru hon skulle
kunna komma modern och sonen till hjelp. Hon
kunde blott tänka, men hon hade en obestämd känsla
af, att hon framför allt borde undvika att ådraga sig
uppmärksamheten, att hon måste dölja sig, göra sig liten.
Kanske skulle hon då kunna gnaga sönder de
maskor, som fängslade lejonet. I hvad fall som helst ville
hon handla, om något tillfälle dertill erbjöde sig, skulle
hon ock uppoffra sig för Marfa Strogoffs son.

Under tiden hade största delen af fångarna gått
förbi emiren, dervid hvar och en af den måst kasta sig
till marken med pannan i stoftet såsom tecken till sin
slafviskhet.

Alcide Jolivet och hans kamrat kunde icke bevittna
detta skådespel utan att erfara en liflig harm.

— Det är lumpet! Låtom oss gå! — sade Alcide
Jolivet.

— Nej, — svarade Harry Blount. — Vi måste se allt!

— Se allt... Ah! — utbrast plötsligt Alcide Jovilet,
fattande sin kamrat i armen.

— Hvad går åt er? — frågade denne honom.

— Se, Blount, det är hon!

— Hon?

— Vår reskamrats syster! Ensam och fången! Vi
måste rädda henne!

— Lugna er! — svarade Harry Blount kallt. — Vår
mellankomst till förmån för denna unga flicka skulle
kunna vara henne mera till skada än gagn.

Alcide Jolivet, hvilken stod i begrepp att rusa fram,
hejdade sig, och Nadia, som icke varseblifvit dem,
alldenstund hon var till hälften beslöjad af sitt hår,
passerade i sin tur förbi emiren utan att ådraga sig hans
uppmärksamhet.

Emellertid hade Marfa Strogoff kommit fram efter
Nadia, och då hon icke kastade sig nog fort ned i stoftet,
stötte soldaterna våldsamt till henne.

Marfa Strogoff föll.

Hennes son gjorde en förfärlig ansträngning att
slita sig lös, så att soldaterna, som bevakade honom,
knappt kunde hålla honom tillbaka.

Men den gamla Marfa reste sig, och man skulle
just släpa bort henne, då Ivan Ogareff lade sig emellan,
sägande:

— Må denna qvinna stanna qvar!

Hvad beträffar Nadia, drefs hon tillbaka i
fånghopen. Ivan Ogareffs blick hade icke stannat på henne.

Mikael Strogoff fördes nu inför emiren, och der
stod han upprätt utan att sänka ögonen.

— Pannan i stoftet! — skrek Ivan Ogareff till
honom.

— Nej! — svarade Mikael Strogoff.

Två soldater ville tvinga honom att böja sig, men
de kastades till marken af den starka unga mannens
hand.

Ivan Ogareff gick fram mot Mikael Strogoff.

— Du skall dö! — sade han.

— Jag skall dö, — svarade Mikael Strogoff stolt,
— men ditt förrädareansigte, Ivan, skall icke förty och
för alltid bära det nesliga märket efter knuten!

Vid detta svar blef Ivan Ogareff förfärligt blek.

— Hvem är denne fånge? — frågade emiren med
en röst, hvilken var desto mera hotande, som den var
lugn.

— En rysk spion, — svarade Ivan Ogareff.

Då han utgaf Mikael Strogoff för att vara en spion,
visste han, att den öfver honom fälda domen skulle blifva
förfärlig.

Mikael Strogoff hade gått fram mot Ivan Ogareff.
Soldaterna fasthöllo honom.

Emiren gjorde nu en åtbörd, inför hvilken hela
hopen böjde sig. Derefter pekade han på koranen, hvilken
bars fram till honom. Han öppnade den heliga boken
och satte ett finger på en af dess sidor.

Det var slumpen eller snarare, i dessa
österländingars tanke, Gud sjelf, som skulle afgöra Mikael Strogoffs
öde. Mellersta Asiens folk gifva namnet <i>fal</i> åt detta
bruk. Efter att hafva tolkat meningen af den vers,
hvarpå domarens finger hvilar, lämpa de domen efter
versens innehåll, hurudant detta än må vara.

Emiren hade låtit sitt finger fortfarande hvila på
sidan i koranen. Chefen för ulemas framträdde nu och
uppläste med hög röst en vers, hvilken slutade med
dessa ord:

"Och han skall icke se tingen på jorden".

— Ryska spion, — sade Feofar Khan, — du har
kommit för att se, hvad som tilldrager sig i det
tartariska lägret! Se då med vidöppna ögon, se!

*
</chapter>

<chapter name="22. ”Se med vidöppna ögon, se!”">
<table o>
<td c><big>TJUGUANDRA KAPITLET.</big>
<td c><h2>"Se med vidöppna ögon, se!"</h2>
</table>

Med bundna händer fördes nu Mikael Strogoff inför
emirens tron vid foten af terrassen.

Till sist besegrad af så stora fysiska och moraliska
qval, hade hans moder sjunkit ihop, icke längre vågande
se, icke längre vågande höra.

— Se med vidöppna ögon se, — hade Feofar Khan
sagt, i det han sträckte sin hotande hand mot Mikael
Strogoff.

Utan tvifvel hade Ivan Ogareff, hvilken var
förtrogen med de tartariska bruken, förstått, hvad dessa
ord inneburo, ty hans läppar hade för ett ögonblick skilts
åt under ett grymt leende. Derefter hade han gått och
tagit plats bredvid Feofar Khan.

En trumpetfanfar hördes i detsamma. Det var
signalen till förlustelserna.

— Nu kommer balletten, — sade Alcide Jolivet till
Harry Blount, — men tvärt emot det vanliga bruket ge
dessa barbarer den före dramats början!

Mikael Strogoff hade fått befallning att se.

Han såg.

En svärm danserskor stormade nu in på platsen.
Åtskilliga tartariska instrument — <i>dutaren</i>, en mandolin
med lång hals af mullbärsträ, med två, i qvarter stämda
silkessträngar; <i>kobizen</i>, ett slags framtill öppen violoncell,
hvaröfver äro spända hästtagel, hvilka sättas i vibrering
medelst en stråke; <i>tschibyzga</i>, en lång rörflöjt, trumpeter,
tamburiner, tam-tamer — åstadkommo tillsammans med
sångarnas guttural-röster en sällsam harmoni. Dertill
böra äfven läggas tonerna från en luftorkester,
sammansatt af ett dussin pappersdrakar, hvilka, i midten
fasthållna vid marken med linor, ljödo för vinden som
eolsharpor.

Danserna började genast.

Danserskorna voro alla af persisk härkomst. De
voro icke slafvinnor och utöfvade sitt yrke i frihet. Förr
uppträdde de officielt vid festerna på hofvet i Teheran,
men sedan den nu regerande ätten tagit tronen i
besittning, hade de, så godt som förvista ur riket, måst söka
lyckan annanstädes. De buro den nationella drägten, och
ädelstenar prydde dem i öfverflöd. Små trianglar af guld
och infattade ädelstenar hängde i deras öron; ringar af
inlagdt silfver lindade sig i flera hvarf om deras hals;
armband, gjorda af en dubbel rad ädla ster, omslöto
deras armar och ben; hängen, hvari perlor, turkoser
och karneoler voro rikt inflätade, skramlade i ändan på
deras långa hårflätor. Gördeln, som omfattade deras
midja, var hopspänd med en lysande agraff, liknande de
europeiska storkors-kraschanerna.

Dessa danserskor utförde med mycket behag, än
isolerade, än i grupper, olikartade danser. De hade
ansigtet obetäckt, men litet emellanåt drogo de derför en
tunn slöja, då man skulle kunnat säga, att ett gasmoln
drog fram öfver alla dessa strålande ögon, liksom en
sky öfver en stjernbeströdd himmel. Några af dessa
persiskor buro såsom skärp ett perlbroderadt axelgehäng
af läder, hvarvid hängde en påse i form af en triangel
med spetsen nedåt, hvilken de öppnade i ett visst
ögonblick. Ur dessa påsar af guldfiligram framdrogo de
långa och smala band, hvarpå voro broderade verser ur
koranen. Dessa band, som de spände mellan sig, bildade
en gördel, hvarunder gledo in andra danserskor, utan
att störa sina kamraters "pas", och då de sväfvade förbi
hvarje vers, kastade de sig, allt efter som den föreskref,
antingen ned till marken eller ilade bort med ett lätt
hopp, liksom för att taga plats bland houris i
Muhameds himmel.

Men hvad som var anmärkningsvärdt, hvad som
skulle frapperat Alcide Jolivet, det var, att dessa
persiskor visade sig snarare loja än eldiga. Den yrande
glöden, <i>furia</i>, fattades dem, och så väl genom arten af
sina danser som genom utförandet erinrade de snarare
om Indiens lugna och sedesamma bajaderer än om
Egyptens lidelsefulla alméer<footnote>Offentliga danserskor af högre klass i detta land.</footnote>.

Då den första dansen var slut, hördes en allvarsam
röst säga:

— Se med vidöppna ögon, se!

Den man, som upprepade dessa emirens ord, en
reslig tartar, var Feofar Khans skarprättare. Han hade
tagit plats bakom Mikael Strogoff och höll i handen en
sabel med bred, krökt klinga, en af dessa damascerade
klingor, som blifvit härdade af de ryktbara
vapensmederna i Karschi eller Hissar.

Bredvid honom hade soldater stält en trefot, hvarpå
hvilade ett fyrfat med glödande kol, från hvilka dock
ingen rök uppsteg. De lätta moln, som sväfvade öfver
dem, uppkommo blott genom förbränning till aska af ett
aromatiskt kådämne, en blandning af virak och benzoe,
som man kastade ofvanpå dem.

Emellertid hade persiskorna omedelbart efterföljts
af en annan grupp danserskor af helt olika ras, dem
Mikael Strogoff genast igenkände.

Det är troligt, att också de två korrespondenterna
igenkände dem, ty Harry Blount sade till sin kollega:

— Det är sigenerskorna från Nischni-Novgorod!

— Just de! — utbrast Alcide Jolivet. — Jag
föreställer mig, att dessa spioners ögon böra inbringa mera
pengar än deras ben!

Då Alcide Jolivet sålunda gjorde dessa sigenerskor
till spioner i emirens tjenst, bedrog han sig, såsom vi
känna, icke.

I sigenerskornas främsta led såg man Sangarr,
präktig i sin sällsamma och pittoreska kostym, hvilken än
mer förhöjde hennes skönhet.

Sangarr dansade icke, men hon stälde sig såsom
en mim midt ibland sin trupp, hvars fantastiska dans
erinrade om alla de länder, deras ras genomströfvar i
Europa, om Ungern, Italien, Spanien och Egypten. De
eldade upp sig medelst larmet af de cymbaler, som
slamrade vid deras armar, och med skorrningarna från
<i>dairéerna</i>, ett slags tamburiner, hvilkas skinn de ristade med
sina fingrar.

Hållande en af dessa <i>dairéer</i>, hvilken skälfde under
hennes händer, upphetsade Sangarr denna trupp af
sannskyldiga korybanter.

Nu framträdde en sigenare, som på sin höjd var
femton år. Han höll i handen en <i>dutar</i>, hvars två
strängar han bragte att vibrera genom att lätt föra sina
naglar öfver dem. Han började sjunga. Under det han
föredrog den högst egendomligt rytmiska sången, stälde
sig en danserska bredvid honom; hon stod orörlig och
lyssnade, men hvarje gång refrängen gick öfver den
unga sångarens läppar, återtog hon sin afbrutna dans,
skakande invid honom sin <i>dairé</i> och bedöfvande honom
med skramlet af sina kastagnetter.

Efter den sista refrängen omhvärfde danserskorna
sigenaren med sin yrande dans.

I detta ögonblick föll ett guldregn ur emirens, hans
bundsförvandters och deras officerares af alla grader
händer, och med bullret, som uppstod, då de små mynten
slogo mot danserskornas cymbaler, blandade sig ännu de
sista tonerna från dutarerna och tamburinerna.

— Slösande som roffare! — sade Alcide Jolivet i
örat på sin kamrat.

Det var verkligen också stulna pengar, som
regnade, ty jemte de tartariska tomanerna och sekinerna
kastades äfven dukater och ryska rubler.

Ett ögonblicks tystnad uppstod, och läggande sin
hand på Mikael Strogoffs axel, uttalade skarprättaren
åter dessa ord, hvilka blefvo allt hemskare genom detta
upprepande:

— Se med vidöppna ögon, se!

Alcide Jolivet bemärkte, att skarprättaren denna
gång ej höll sin blottade sabel i handen.

Emellertid sänkte sig solen redan under horisonten.
Ett halfmörker började öfversvämma bakgrunden af
landskapet. Massan af cedrar och furor blef allt
svartare, och Toms i fjerran mörknande vatten sammansmälte
med de första dimmorna. Det kunde ej dröja länge,
innan mörkret äfven smög sig öfver platån, som
beherskade staden.

Men i detta ögonblick rusade flere hundratal
slafvar, hvilka buro brinnande facklor, in på platsen. Dragna
med af Sangarr, visade sig sigenerskor och persikor åter
framför emirens tron, och kontrasten mellan deras från
hvarandra så skiljaktiga danser framträdde nu än
skarpare. Den tartariska orkesterns instrument brusto ut i
en ännu vildare musik, som beledsagades af sångarnes
guttural-skrik. De neddragna pappersdrakarna flögo nu
åter i höjden, lyftande upp med sig en hel konstellation
af mångfärgade lyktor, och då vinden nu friskat upp
något, vibrerade deras harpor med ännu större intensitet
midt i denna illumination.

Nu blandade sig en afdelning tartarer i sin
krigsdrägt i danserna, hvilkas <i>furia</i> växte allt mer, och nu
började en <i>fantasia</i>, ehuru till fots, som var af den
sällsammaste effekt.

<img>Mikael Strogoff var blind. (sid. 293).</img>

Beväpnade med blottade sablar och långa pistoler,
försatte dessa soldater, utförande ett slags hoppande dans,
luften i dallring med skarpa knallar och ihållande salvor,
hvilka öfverröstade tamburinhvirflarne, <i>dairéernas</i>
skorrningar och gnisslet af dutarerna. Deras efter kinesiskt
bruk med färgadt krut laddade vapen utslungade till följd
af någon mineralisk ingrediens i krutet långa röda, gröna
och blåa eldstrålar; man skulle kunnat säga, att alla
dessa grupper rörde sig midt i ett fyrverkeri. Sedd från
några håll, erinrade denna dans om de gamles <i>kybistäsis</i>,
ett slags krigardans, hvari de dansande rörde sig mellan
i marken nedstuckna svärd och dolkspetsar, och det är
möjligt, att traditionen af densamma gått i arf till
mellersta Asiens folk; men denna tartariska kybistäsis
gjordes ännu mer bizarr genom dessa färgade eldstrålar, som
korsade hvarandra öfver danserskorna, hvilkas hela
paljettskrud glänste likt otaliga eldpunkter. Det var
liksom ett kaleidoskop af gnistor, hvilka i sina
sammansättningar vexlade i oändlighet allt efter hvarje rörelse af
danserskorna.

Så blaserad en parisisk journalist än bör vara med
afseende på dessa effekter, som bragts så långt af den
moderna iscensättningen, kunde Alcide Jolivet ej
återhålla en lätt rörelse på hufvudet, hvilken mellan
Montmartre-boulevarden och Madeleine-kyrkan skulle hafva
sagt: — Inte illa! Inte illa!

Plötsligt, liksom vid en gifven signal, slocknade alla
eldarna, danserna upphörde och danserskorna försvunno.
Festligheterna voro slutade, och blott facklorna upplyste
nu denna platå, hvilken några ögonblick förut varit så
full af ljus.

På ett tecken af emiren framfördes Mikael Strogoff
till midten af platsen.

— Blount, — sade Alcide Jolivet till sin
följeslagare, — tänker ni se slutet af allt detta?

— Visst inte, — svarade Harry Blount.

— Jag hoppas, att <i>Daily Telegraphs</i> läsare ej äro
lystna efter detaljerna i en afrättning på tartariskt manér?

— Inte mer än er kusin.

— Stackars gosse! — sade Alcide Jolivet,
betraktande Mikael Strogoff. — Den käcka soldaten skulle ha
förtjent att falla på slagfältet!

— Kunna vi göra något för att rädda honom? —
frågade Harry Blount.

— Vi förmå intet.

De två korrespondenterna erinrade sig nu Mikael
Strogoffs ädelmodiga handlingssätt mot dem; de visste
nu hvilka pröfningar han, slaf af sin pligt, måst
genomgå, och omgifna af dessa tartarer, hvilka äro främmande
för all misskund, kunde de ingenting göra för honom!

Föga angelägna om att bevista utförandet af det
straff, som var förbehållet denne olycklige, återvände de
alltså till staden.

En timme senare ilade de framåt vägen till Irkutsk,
och det var bland ryssarna de ämnade försöka följa, hvad
Alcide Jolivet anteciperande kallade "revanchekampanjen".

Emellertid stod Mikael Strogoff upprätt, kastande
stolta blickar på emiren och föraktfulla på Ivan Ogareff.
Han väntade sig döden, och dock skulle man fåfängt
försökt hos honom upptäcka ett symptom af svaghet.

De åskådare, hvilka qvarstannat på platsen, och
Feofar Khans stab, för hvilka detta straff var
ytterligare en lockelse, väntade, att exekutionen skulle ske.
Sedan hela denna vilda hord tillfredsstält sin nyfikenhet,
skulle den gå att dränka sig i rusets vågor.

Emiren gjorde en åtbörd.

Framskuffad af soldaterna närmade sig Mikael
Strogoff terrassen, hvarefter emiren sade till honom på
tartariska språket, hvilket han förstod:

— Du har kommit för att se, ryssarnas spion. Du
har sett för sista gången. Ännu en kort stund och dina
ögon skola för alltid vara tillslutna för ljuset!

Det var icke död, utan blindhet, som skulle drabba
Mikael Strogoff — synens förlust, förfärligare än lifvets!
Den olycklige var dömd att blifva bländad!

Det oaktadt fälde Mikael Strogoff icke modet, då
han hörde emiren afkunna sin dom. Han förblef lugn
och höll ögonen vidöppna, som om han velat koncentrera
hela sitt lif i en sista blick. Att bönfalla hos dessa
grymma barbarer tjenade till intet, och dessutom var det
honom ovärdigt. Han tänkte ej ens derpå. Alla hans
tankar riktades i detta ögonblick uteslutande på hans
nu oåterkalleligen förfelade mission, på hans moder, på
Nadia, dem han aldrig mer skulle återse! Men han
förrådde intet af de känslor, han erfor.

Nu genomträngdes hela hans varelse af begäret efter
en hämnd, som skulle fullbordas till hvad pris som helst.

Han vände sig till Ivan Ogareff.

— Ivan, — sade han med hotande röst, — Ivan
förrädaren, den sista hotelsen ur mina ögon skall vara för dig!

Ivan Ogareff ryckte på axlarna.

Men Mikael Strogoff bedrog sig. Det var icke
under det han betraktade Ivan Ogareff, som hans ögons
ljus för alltid skulle släckas.

Marfa Strogoff stod framför honom.

— Min mor! — utbrast han. — Ja ja, åt dig min
sista blick och icke åt denne usling! Stanna der
framför mig! Må jag ännu få se ditt älskade ansigte! Må
mina ögon slutas hvilande på dig!

Utan att säga ett ord skred den gamla sibiriskan
framåt...

— Bort med denna qvinna! — sade Ivan Ogareff.

Två soldater drefvo undan Marfa Strogoff. Hon
vacklade tillbaka, men stannade upprätt på några stegs
afstånd från sin son.

Skarprättaren framträdde nu. Denna gång höll han
sin sabel blottad och hvitglödgad; han hade nyss tagit
den ur fyrfatet, hvari de parfymerade kolen brunno.

Mikael Strogoff skulle enligt det tartariska bruket
blifva bländad medelst en glödande sabelklinga, som
fördes framför hans ögon.

Mikael Strogoff sökte icke göra motstånd.
Ingenting mer fanns nu för hans ögon än hans moder,
hvilken han slukade med blicken! Hela hans lif låg i denna
sista blick!

Med ögonen omåttligt uppspärrade och armarne
sträckta mot sin son betraktade Marfa Strogoff honom.

Den hvitglödgade sabelklingan fördes framför
Mikael Strogoffs ögon.

Ett förtviflans skri ljöd. Den gamla Marfa föll
liflös till marken!

Mikael Strogoff var blind.

Sedan emirens order blifvit utförda, aflägsnade sig
denne med hela sitt följe. Snart funnos på denna plats
inga flere qvar än Ivan Ogareff och fackelbärarne.

Ville då den eländige ännu förolämpa sitt offer och
efter skarprättaren gifva honom det sista slaget?

Ivan Ogareff närmade sig långsamt Mikael Strogoff,
hvilken kände honom komma och rätade upp sig.

Ivan Ogareff upptog ur fickan det kejserliga brefvet,
öppnade det och höll det med ytterligt hån framför de
nu slocknade ögonen på tsarens kurir, sägande:

— Läs nu, Mikael Strogoff, läs och gå och upprepa
i Irkutsk hvad du läst! Tsarens verkliga kurir är Ivan
Ogareff!

Sedan förrädaren sagt detta, stoppade han in
brefvet vid sitt bröst. Derefter lemnade han platsen utan
att vända sig om; fackelbärarna följde honom.

Mikael Strogoff stod ensam qvar, på några stegs
afstånd från sin liflösa, kanske döda moder.

Man hörde i fjerran skränet, sångerna, allt orgiens
larm. Det illuminerade Tomsk lyste såsom en stad i
festskrud.

Mikael Strogoff lyssnade. Platsen var tyst och öde.

Trefvande kröp han fram till det ställe, der hans
moder fallit. Han fann henne med handen, han böjde
sig ned öfver henne, lutade sitt ansigte intill hennes och
lyssnade till hennes hjertas slag. Man skulle kunnat
säga, att han derefter talade till henne helt sakta.

Lefde den gamla Marfa ännu, och hörde hon, hvad
hennes son sade? I hvad fall som helst gjorde hon icke
en rörelse.

Mikael Strogoff kysste hennes panna och hennes
hvita hår. Derefter reste han sig, och kännande sig för
med foten och sökande lösgöra sina händer för att kunna
taga sig fram, närmade han sig småningom slutet af
platån.

Plötsligt visade sig Nadia.

Hon gick rakt fram mot sin reskamrat. Med en
dolk, som hon höll i handen, afskar hon repen, som
sammanhöllo Mikael Strogoffs armar.

Då denne nu var blind, visste han icke, hvem som
löste hans band, ty Nadia hade icke sagt ett ord.

Men då han var fri sade hon:

— Broder!

— Nadia, — hviskade Mikael Strogoff, — Nadia!

— Kom, broder, — svarade Nadia. — Mina ögon
skola hädanefter vara dina, och jag skall föra dig till
Irkutsk.

*
</chapter>

<chapter name="23. En vän på landsvägen">
<table o>
<td c><big>TJUGUTREDJE KAPITLET.</big>
<td c><h2>En vän på landsvägen.</h2>
</table>

En halftimme senare hade Mikael Strogoff och Nadia
lemnat Tomsk.

Flera andra fångar lyckades äfven denna natt fly
från tartarerna, ty både officerare och soldater hade,
alla blifna mer eller mindre djuriska, omedvetet låtit
slappas den stränga vaksamhet, som de hittills iakttagit
både i lägret vid Zabediero och under marschen till Tomsk.
Sedan Nadia först blifvit bortdrifven tillsammans med
de andra fångarne, hade hon alltså lyckats smyga sig
bort och återvända till platån, dit hon kom, just då
Mikael Strogoff fördes inför emiren.

Stående inne i hopen, hade hon sett allt. Ej ett
anskri hade undsluppit henne, då den ända till
hvitglödgning upphettade klingan fördes framför hennes
reskamrats ögon. Hon hade nog styrka att stå orörlig och tyst.
En ingifvelse af försynen sade henne, att hon måste
beherska sig, medan hon ännu var fri, för att ledsaga
Marfa Strogoffs son till det mål, han svurit att uppnå.
Hennes hjerta upphörde för ett ögonblick att slå, då den
gamla sibiriskan nedföll liflös, men en tanke återgaf
henne hela hennes energi.

— Jag skall blifva den blindes hund! — sade hon
till sig sjelf.

Sedan Ivan Ogareff aflägsnat sig, hade Nadia dolt
sig i dunklet. Hon hade väntat, tills alla lemnat platån.
Öfvergifven såsom en eländig varelse, af hvilken man
icke längre har något att frukta, stod Mikael Strogoff
ensam. Hon såg honom släpa sig fram ända till sin
moder, böja sig ned öfver henne, kyssa henne på pannan,
sedan resa sig upp, trefva för att fly...

Några ögonblick senare hade han och hon, hållande
hvarandra i handen, stigit utför den branta sluttningen,
och efter att hafva följt Toms strand ända till stadens
slut, kommo de lyckligt ut genom en bresch i muren.

Vägen till Irkutsk var den enda, som gick åt öster.
Derom kunde intet tvifvel råda. Dragande Mikael
Strogoff med sig, skyndade Nadia framåt. Emirens spejare
kunde nemligen efter några timmars orgier redan den
följande dagen åter begifva sig ut på steppen och
sålunda afskära all förbindelse med Irkutsk. Det var alltså
af vigt att hinna undan dem, att före dem uppnå
<img>"Det är en kärra, en ung man kör den!" (Sid. 302).</img>
Krasnojarsk, dit det var femhundra verst från Tomsk, och
slutligen att icke behöfva vika af från landsvägen förr
än så sent som möjligt. Att lemna den banade vägen,
det var det ovissa, det okända, det var döden med kort
uppskof.

<img>"Hon är en täck flicka", sade Nikolas. (Sid. 305).</img>

Huru kunde Nadia utstå ansträngningarna under
natten mellan den 16 och 17 Augusti? Huru fann hon
den styrka, som erfordrades att uthärda en så lång
vandring? Huru kunde den stackars flickans af en
brådskande gång blödande fötter bära henne ända hit? Det
är nästan obegripligt. Men det är icke mindre sant, att
Mikael Strogoff och hon, tolf timmar efter sedan de
lemnat Tomsk, den följande dagens morgon uppnådde
köpingen Semilovskoje, sedan de tillryggalagt femtio verst.

Mikael Strogoff hade icke sagt ett enda ord. Det
var icke Nadia, som fattat hans hand, det var han, som
höll sin ledsagerskas under hela denna natt; men tack
vare denna hand, hvilken ledde honom blott derigenom,
att den då och då ryckte till, hade han gått med sin
vanliga gång.

Semilovskoje var nästan fullkomligt öfvergifvet.
Dess invånare hade af fruktan för tartarerna flytt till
provinsen Jeniseisk. Knappt två eller tre hus voro
ännu bebodda. Allt nyttigt och värdefullt som fans i
staden, hade blifvit bortfördt på kärror.

Nadia var emellertid tvungen att göra några
timmars halt här. De behöfde båda två föda och hvila.

Den unga flickan ledde alltså sin kamrat till slutet
af köpingen. Ett tomt hus, hvars port stod öppen,
syntes der. De gingo in. En dålig träbänk stod midt i
rummet i närheten af den för alla sibiriska bostäder
gemensamma höga jernugnen.

De satte sig på bänken.

Nadia betraktade nu noga sin blinda reskamrats
ansigte, och så som hon aldrig hittills hade betraktat
honom. Det låg mer än tacksamhet, mer än medömkan
i hennes blick. Om Mikael Strogoff hade kunnat se
henne, skulle han i denna vackra, tröstlösa blick hafva
läst uttrycket af en gränslös hängifvenhet och ömhet.

Den blindes ögonlock, hvilka gjorts röda af den
hvitglödgade klingan, betäckte till hälften hans
fullkomligt torra ögon. Hornhinnan var lindrigt veckad och
liksom hopkrumpen, pupillen hade vidgats egendomligt;
iris tycktes hafva fått en mörkblåare färg än förut;
ögonhåren och ögonbrynen voro till en del afsvedda, men
till utseendet åtminstone tycktes den unga mannens så
genomträngande blick icke hafva undergått någon
förändring. Han kunde icke längre se, hans blindhet var
fullständig, ty näthinnans och synnervens känslighet hade
blifvit i grunden förstörd genom stålets starka hetta.

I detta ögonblick utsträckte Mikael Strogoff
händerna.

— Är du der, Nadia? — frågade han.

— Ja, — svarade den unga flickan, — jag är hos
dig, och jag skall inte mer lemna dig, Mikael.

Då Nadia nu för första gången uttalade hans namn,
spratt han till. Han förstod, att hans följeslagerska
visste allt, hvem han var, hvilka band som förenade
honom och den gamla Marfa.

— Nadia, — återtog han, — vi måste skiljas!

— Skiljas? Hvarför då, Mikael?

— Jag vill inte vara ett hinder för din resa! Din
far väntar dig i Irkutsk! Du måste bege dig till honom!

— Min far skulle förbanna mig, Mikael, om jag
öfvergåfve dig, efter hvad du gjort för mig!

— Nadia, Nadia, — svarade Mikael Strogoff,
tryckande den hand, den unga flickan lagt på hans, — du
får inte tänka på någon annan än din far!

— Mikael, — återtog Nadia, — du har större
behof af mig än min far! Ämnar du då afstå från att
bege dig till Irkutsk?

— Aldrig! — utbrast Mikael Strogoff i en ton, som
visade, att han icke mist något af sin energi.

— Du har dock ej längre detta bref!

— Detta bref, som Ivan Ogareff stulit från mig!
Nåväl, jag skall uträtta mitt uppdrag utan det! De ha
behandlat mig såsom en spion! Jag skall handla såsom
en spion! Jag skall i Irkutsk omtala allt, hvad jag sett,
allt, hvad jag hört, och — det svär jag vid den lefvande
Guden — förrädaren och jag skola en dag åter stå
ansigte mot ansigte! Men jag måste hinna fram till
Irkutsk före honom!

— Och du talar om, att vi skola skiljas, Mikael?

— Nadia, de uslingarna ha beröfvat mig allt!

— Jag har ännu qvar några rubler och mina ögon!
Jag kan se för dig, Mikael, och föra dig dit, du inte
längre kan bege dig ensam!

— Och hur skola vi komma dit?

— Till fots.

— Och hvaraf skola vi lefva?

— Af att tigga.

— Framåt, Nadia!

— Kom, Mikael!

Mikael Strogoff och Nadia kallade hvarandra icke
längre broder och syster. I sin gemensamma olycka
kände de sig ännu närmare förenade.

Efter att hafva hvilat sig en timme lemnade de
huset. Under det Nadia genomströfvat gatorna i
köpingen hade hon förskaffat sig några stycken
<i>tschorne-kheleb</i>, ett slags kornbröd, och litet af detta mjöd, som i
Ryssland är kändt under namnet <i>meod</i>. Det hade icke
kostat henne något, ty hon hade börjat sitt
tiggerskeyrke. Detta bröd och detta mjöd hade i någon mån
stillat Mikael Strogoffs hunger och törst. Nadia hade
åt honom afstått största delen af denna otillräckliga
föda. Han åt de brödbitar, som hans följeslagerska
räckte honom den ena efter den andra. Han drack ur
lägeln, som hon förde till hans läppar.

— Äter du, Nadia? — frågade han henne flera gånger.

— Ja, Mikael, — svarade beständigt den unga
flickan, hvilken åtnöjde sig med hvad hennes kamrat
lemnade.

Mikael Strogoff och Nadia lemnade Semilovskoje
och fortsatte den mödosamma vandringen till Irkutsk.
Den unga flickan kämpade energiskt mot tröttheten.
Om Mikael Strogoff sett henne, skulle han kanske icke
haft mod att gå längre. Men Nadia beklagade sig icke
och Mikael Strogoff, hvilken icke hörde henne uppgifva
ens en suck, gick med en brådska, som han icke var
mägtig att stäfja. Och hvarför? Kunde han då ännu
hoppas att hinna fram före tartarerna? Han måste
tillryggalägga vägen till fots, hade inga pengar, var blind,
och om Nadia, hans enda vägvisare, ej varit vid hans
sida, skulle icke återstått honom något annat än att
lägga sig ned på sidan af vägen och der dö en eländig
död. Men om han slutligen, tack vare sin energi,
uppnådde Krasnojarsk, var kanske allt icke förloradt, ty
guvernören, för hvilken han ämnade gifva sig till känna,
skulle icke tveka att sätta honom i tillfälle att uppnå
Irkutsk.

Mikael Strogoff gick alltså vidare, talande föga,
försänkt i tankar. Han höll Nadias hand. Båda voro
i oafbruten beröring med hvarandra. Det tycktes dem,
som om de icke längre behöfde ord för att utbyta
tankar. Litet emellanåt sade Mikael Strogoff:

— Tala till mig, Nadia!

— Hvartill skulle det tjena, Mikael? Vi tänka
tillsammans! — svarade den unga flickan, och hon tog
sig tillvara, att hennes röst icke skulle förråda någon
matthet hos henne.

Men ibland, liksom om hennes hjerta upphört att
slå för ett ögonblick, böjde sig hennes ben, hennes gång
saktades, hennes arm raknade: hon blef efter. Mikael
Strogoff stannade då, och han fäste sina ögon på den
stackars flickan, liksom om han försökt se henne genom
det mörker, han bar inom sig. Hans bröst häfdes;
derefter, ifrigare understödjande sin följeslagerska, fortsatte
han vandringen.

Midt uppe i detta oafbrutna elände inträffade
emellertid en lycklig tilldragelse, som borde bespara dem
mycken ansträngning.

Två timmar efter sedan de lemnat Semilovskoje
stannade Mikael Strogoff.

— Är vägen öde? — frågade han.

— Ja, fullkomligt, — svarade Nadia.

— Hör du inte något buller bakom oss?

— Jo, verkligen.

— Om det är tartarerna, måste vi gömma oss; se
noga efter!

— Vänta, Mikael! — svarade Nadia och skyndade
tillbaka på vägen, hvilken på några stegs afstånd från
dem vek af åt höger.

Mikael Strogoff stannade ett ögonblick ensam och
lyssnade.

Nadia återvände nästan genast och sade:

— Det är en kärra. En ung man kör den.

— Är han ensam?

— Ja.

Mikael Strogoff tvekade ett ögonblick. Borde han
gömma sig? Eller borde han söka få en plats i detta
åkdon, om icke för sig sjelf, så åtminstone för Nadia?
För egen del vore han nöjd med att få hålla sig fast i
kärran med ena handen, och om så behöfdes, ville han
skjuta på den, ty hans ben skulle icke svika honom;
men han kände att Nadia, som släpats till fots efter
öfvergången af Obi, d. v. s. sedan mer än åtta dagar, var
alldeles utmattad.

Han väntade.

Kärran uppnådde snart krökningen af vägen.

Det var ett mycket skröpligt åkdon, hvilket knappt
rymde tre personer, och var hvad man i Sibirien kallar
en <i>kibitka</i>.

Vanligtvis är kibitkan förspänd med tre hästar, men
denna drogs blott af en, med långt hår och lång svans,
och hvilken dess mongoliska blod tillförsäkrade styrka
och uthållighet.

En ung man, vid hvars sida satt en hund, körde den.

Nadia såg, att denna unga man var ryss. Han hade
ett mildt och flegmatiskt ansigte, hvilket ingaf förtroende.
Dessutom tycktes han icke hafva det minsta brådtom.
Han körde i sakta mak för att icke anstränga sin häst,
och om man sett honom, skulle man icke kunnat tro,
att han färdades framåt en väg, som tartarerna hvilket
ögonblick som helst kunde afspärra.

Hållande Mikael Strogoff i handen, hade Nadia stält
sig vid sidan af vägen.

Kibitkan stannade, och körsvennen betraktade den
unga flickan småleende.

— Hvart ämna ni er på det der viset? — frågade
han, i det han gjorde stora ögon.

Vid ljudet af denna röst tyckte Mikael Strogoff, att
han hört den någonstädes. Och säkert var den nog att
låta honom igenkänna kibitkans körsven, ty hans panna
klarnade genast.

— Nå, hvart ämna ni er? — upprepade den unga
mannen, i det han mera direkt vände sig till Mikael
Strogoff.

— Vi ämna oss till Irkutsk, — svarade denne.

— Ack, far lilla, du vet då inte, att du ännu har
många verst qvar till Irkutsk?

— Jag vet det.

— Och du går dit till fots?

— Till fots.

— Du, nå ja! Men den unga flickan?

— Hon är min syster, — svarade Mikael Strogoff,
hvilken ansåg försigtigheten bjuda att åter kalla Nadia så.

— Jaså, din syster, far lilla! Men, tro mig, hon
skall aldrig orka fram till Irkutsk!

— Min vän, — sade Mikael Strogoff, tagande några
steg framåt, — tartarerna ha plundrat oss, och jag har
inte en kopek att erbjuda dig, men om du vill taga min
syster bredvid dig, skall jag gå bredvid ditt åkdon, jag
skall springa, om så behöfs, jag skall inte försinka dig
en timme.

— Broder, — utbrast Nadia, — jag vill inte...
jag vill inte! — Min herre, min bror är blind!

— Blind! — svarade den unga mannen med rörd
röst.

— Tartarerna ha bränt hans ögon! — svarade
Nadia, utsträckande sina händer liksom för att anropa
om medlidande.

— Bränt hans ögon? Ack, stackars far lilla! Jag
ämnar mig till Krasnojarsk. Nåväl, hvarför skulle inte
du och din syster stiga upp i kibitkan? Om vi maka
ihop oss litet, få vi nog rum alla tre. Dessutom skall
min hund inte neka att springa bredvid. Saken är bara
den, att jag inte kör fort, för att skona min häst.

— Hvad heter du, min vän? — frågade Mikael
Strogoff.

— Jag heter Nikolas Pigassoff.

— Det namnet skall jag inte glömma bort, — sade
Mikael Strogoff.

— Nåväl, stig upp, lilla blinda far! Din syster
skall sitta bredvid dig inne i kibitkan, och jag skall sätta
mig på framsätet och köra. På bottnen har jag
präktigt björklöf och halm — alldeles som i ett fågelbo. —
Se så, Serko, ge rum åt oss nu!

Hunden hoppade ned utan att låta bedja sig. Han
var af sibirisk ras, med grå pels, var af medelstorlek,
hade ett stort, smekande hufvud och tycktes vara sin
husbonde synnerligen tillgifven.

Inom ett ögonblick voro Mikael Strogoff och Nadia
instufvade i kibitkan. Den förre hade utsträckt sina
händer, liksom ville han fatta Nikolas Pigassoffs.

— Du vill trycka mina händer, ser jag, — sade
Nikolas. — Här har du dem, far lilla! Tryck dem, så
länge det roar dig!

Kibitkan sattes åter i gång. Hästen, hvilken
Nikolas aldrig slog, gick i skridt. Om också Mikael
Strogoff icke komme att färdas fortare, skulle åtminstone
Nadia blifva förskonad från nya strapatser.

Och så utmattad var den unga flickan, att hon,
vaggad genom kibitkans enformiga rörelse, snart föll i
en djup sömn, hvilken fullkomligt liknade vanmakt.
Mikael Strogoff och Nikolas bäddade henne på björklöfven
det bästa de kunde. Den medlidsamma unga mannen
var helt rörd, och att icke en tår stal sig ur Mikael
Strogoffs ögon, kom sig deraf, att det hvitglödgade stålet
bortbränt den sista!

— Hon är en täck flicka, — sade Nikolas.

— Ja, — svarade Mikael Strogoff.

— Hon är dugtig, far lille, ja, till och med modig,
men i alla fall äro sådana der sötungar svaga! Komma
ni långt ifrån?

Ja, mycket långt.

— Stackars unga menniskor! Det måtte ha gjort
mycket ondt, då de brände dina ögon!

— Ja, mycket ondt, — svarade Mikael Strogoff,
vändande sig åt sidan, liksom om han kunnat se Nikolas.

— Grät du inte?

— Jo.

— Också jag skulle ha gråtit. Att tänka sig, att
man ej mera skall få återse dem, som man älskar! Men
de se dock oss, och detta är kanske en tröst!

— Ja, kanske! — Säg mig, min vän, — frågade
Mikael Strogoff, — har du inte sett mig någonstädes?

— Dig, far lilla? Nej, aldrig.

— Men tonen i din röst är mig inte obekant.

— Se på bara! — svarade Nikolas leende. — Han
känner igen tonen i min röst! Kanske frågar du så bara
för att få veta, hvarifrån jag kommer. Ah, det skall
jag säga dig. Jag kommer från Kolyvan.

— Från Kolyvan? — sade Mikael Strogoff. — Men
då är det der jag råkat dig. Du var på telegrafstationen?

— Det slår in, — svarade Nikolas. — Jag bodde
der. Jag var anstäld der som telegrafist.

— Och du stannade qvar på din post ända till sista
ögonblicket?

— Åh, det är just då man bör vara der!

— Det var samma dag som en engelsman och en
fransman med rubler i handen tvistade om platsen vid
din lucka och engelsmannen telegraferade de första
verserna i bibeln?

— Det är möjligt, far lilla, men jag kommer inte
ihåg det.

— Huru? Kommer du inte ihåg det?

— Jag läser aldrig de telegram, jag skickar af.
Då det är min pligt att glömma dem, är det vigast att
inte fästa sig vid dem.

Detta svar målade Nikolas Pigassoff.

Under tiden skred kibitkan framåt i ett sakta lunk,
som Mikael Strogoff skulle velat öka något. Men Nikolas
och hans häst voro vana vid denna lunk, och ingendera
af dem skulle kunnat komma ur den. Hästen gick i
tre timmar och hvilade sig en — och så fortgick det
dag och natt. Under rasterna betade hästen, och de
resande åto i kibitkan tillsammans med den trogna Serko.
Kibitkan var provianterad för åtminstone tjugu personer,
och Nikolas hade frikostigt dukat fram sin matsäck för
sina två gäster, dem han trodde vara broder och syster.

Efter en dags hvila hade Nadia återvunnit en del
af sina krafter. Nikolas vakade öfver, att hon hade det
så bra som möjligt. Resan gjordes under drägliga
förhållanden, visserligen långsamt, men jemnt. Ibland
inträffade det dock om nätterna, att Nikolas, midt under
det han körde, somnade och snarkade med en
öfvertygelse, som bevisade, att han hade ett rent samvete.
Kanske skulle man då, om man sett nogare efter,
upptäckt, huru Mikael Strogoffs hand letade efter tyglarne
och tvang hästen att springa litet fortare, till stor
förvåning för Serko, hvilken emellertid icke sade något.
Sedermera saktade detta traf genast af till skridt, så snart
Nikolas vaknade, men kibitkan hade dock åtminstone
vunnit några verst utöfver sin reglementerade hastighet.

Sålunda passerade man floden Ischimsk, byarne
Ischimskoje, Kiiskoje, floden Mariinsk, byn af samma
namn, Bogostovskoje och slutligen Tschula, ett litet
vattendrag, som skiljer vestra och östra Sibirien. Än gick
vägen fram öfver ofantliga hedar, der blicken hade fritt
spelrum, än genom täta och ändlösa furuskogar, som man
trodde sig aldrig komma ut ur.

Allt var öde. Byarna voro nästan helt och hållet
öfvergifna. Bönderna hade flytt öfver till Jenisejs andra
strand, troende, att denna breda flod möjligen skulle
hejda tartarerna.

Den 22 Augusti uppnådde kibitkan köpingen
Atschinsk, belägen 380 verst från Tomsk. Hundratjugu
verst skilde den ännu från Krasnojarsk. Ingen
olyckshändelse hade inträffat under denna färd. Under de tio
dagar de gjort ressällskap hade Nikolas, Mikael Strogoff
och Nadia förblifvit desamma, den förre försänkt i sitt
oföränderliga lugn, de båda andra oroliga och tänkande
på det ögonblick, då deras reskamrat skulle skiljas från
dem.

Man skulle kunnat säga, att Mikael Strogoff såg de
genomfarna landssträckorna med Nikolas’ och den unga
flickans ögon. Omvexlande skildrade de för honom de
utsigter inom synhåll, som kibitkan passerade. Han
visste, om han befann sig i en skog eller på en slätt,
om någon hydda syntes på steppen, om någon sibirier
sågs vid horisonten. Nikolas tystnade icke. Han tyckte
om att prata, och hurudant än hans sätt var att se saker
och ting, var det ett nöje att höra på honom.

En dag frågade Mikael Strogoff honom, hurudant
vädret var.

— Rätt vackert, far lilla, — svarade han, — men
vi ha ej nu många dagar qvar af sommaren. Hösten
är kort i Sibirien, och snart få vi dras med den första
vinterkölden. Kanske ämna tartarerna ligga i
vinterqvarter under den stränga årstiden?

Mikael Strogoff skakade på hufvudet med en
tviflande uppsyn.

— Du tror det inte, far lilla, — sade Nikolas. —
Du tror, att de skola marschera på Irkutsk?

— Jag fruktar det, — svarade Mikael Strogoff.

— Ja — du har rätt. De ha med sig en elak
karl, som inte skall låta dem svalna af under vägen. —
Du har hört talas om Ivan Ogareff?

— Ja.

— Du vet, att det inte är rätt att förråda sitt land!

— Nej — det är inte rätt..., — svarade Mikael
Strogoff, hvilken ville förblifva lugn.

— Far lilla, — återtog Nikolas, — jag tycker, att
du inte blir tillräckligt ond, då man talar med dig om
Ivan Ogareff. Hvarje ryskt hjerta bör känna afsky, då
man uttalar detta namn.

— Tro mig, min vän, jag hatar honom mera, än
du någonsin skall kunna hata honom, — sade Mikael
Strogoff.

— Det är inte möjligt, — svarade Nikolas, —
nej, det är inte möjligt! När jag tänker på Ivan
Ogareff, på det onda han gjort vårt heliga Ryssland, fattar
vreden mig, och om jag hade honom här...

— Och om du hade honom här, min vän?

— Så tror jag, att jag dödade honom.

— Och jag, jag är säker derpå, — svarade Mikael
Strogoff lugnt.

*
</chapter>
<chapter name="24. Öfvergången af Jenisej">
<table o>
<td c><big>TJUGUFJERDE KAPITLET.</big>
<td c><h2>Öfvergången af Jenisej.</h2>
</table>

Den 25 Augusti fick man i solnedgången
Krasnojarsk i sigte. Resan från Tomsk hade räckt åtta dagar.

Att den icke, trots alla Mikael Strogoffs
bemödanden, gått fortare, kom sig förnämligast derutaf, att
Nikolas hade sofvit litet. Häraf omöjligheten att påskynda
hästen, hvilken, körd af andra händer, blott skulle
behöft sextio timmar för att tillryggalägga denna
vägsträcka.

Till all lycka var det ännu icke fråga om att oroa
sig för tartarerna. Ingen spejare hade synts på den väg,
kibitkan följde. Denna omständighet torde förefalla
temligen oförklarlig, och någon allvarsam tilldragelse måste
tydligen hafva hindrat emirens trupper från att
oförtöfvadt rycka an mot Irkutsk.

En sådan tilldragelse hade verkligen inträffat. En
ny rysk kår, hvilken i största hast sammandragits i
guvernementet Jeniseisk, hade marscherat på Tomsk för
att försöka återtaga denna stad. Men då den var allt
för svag mot emirens nu koncenterade trupper, hade den
måst draga sig tillbaka. Sammanräknadt hans egna
samt khanaten Bukharas och Kunduz’ soldater förfogade
Feofar Khan nu öfver 250,000 man, mot hvilka den ryska
regeringen ännu icke kunde uppställa tillräckliga krafter.
Invasionen tycktes alltså icke blifva qväfd så snart, och
hela den tartariska hären kunde marschera mot Irkutsk.

Striden vid Tomsk egde rum den 22 Augusti — en
sak, hvarom Mikael Strogoff naturligtvis var okunnig,
men som förklarade, hvarför emirens förtrupper ännu
icke den 25 hade synts till i trakten af Krasnojarsk.

Om Mikael Strogoff icke kunde känna till, hvad
som tilldragit sig, efter sedan han lemnat Tomsk, så
visste han dock åtminstone, att han hade flera dagars
försprång före tartarerna och att han ej borde
misströsta om att före dem hinna fram till staden Irkutsk,
dit han ännu hade omkring 850 verst.

Dessutom räknade han äfven på att i Krasnojarsk,
som har en befolkning af ungefär 12,000 själar,
transportmedel icke skulle kunna fattas honom. Alldenstund
Nikolas Pigassoff ämnade stanna i denna stad, blefve det
nödvändigt att ersätta honom med en vägvisare och utbyta
kibitkan mot ett mera lättgående åkdon. Mikael Strogoff
betviflade icke, att, sedan han vändt sig till stadens guvernör
samt styrkt sin identitet och sin egenskap af tsarens kurir
— hvilket blefve honom lätt —, skulle han blifva satt i stånd
att med minsta tidspillan uppnå Irkutsk. Då återstod honom
ingenting vidare än att tacka den hederliga Nikolas Pigassoff
och genast afresa med Nadia, ty han ville icke skiljas från
henne, förr än han öfverlemnat dottern i faderns händer.

Om emellertid Nikolas hade beslutat att stanna i
Krasnojarsk, skedde detta, såsom han sjelf sagt, blott
"under förutsättning, att han fick anställning der".

Efter att hafva hållit ut ända till sista minuten på
telegrafstationen i Kolyvan, sökte verkligen detta
mönster för en tjensteman att åter få ställa sig till
regeringens förfogande.

— Hvarför skulle jag uppbära ett arvode, som jag
inte gjort skäl för? — upprepade han.

Också ämnade han, för den händelse att man icke
kunde draga nytta af honom i Krasnojarsk, hvilket ännu
borde hafva telegrafisk förbindelse med Irkutsk, begifva
sig antingen till poststationen i Udinsk eller till och med
ända till Sibiriens hufvudstad. I sådant fall skulle han
alltså fortsätta resan i sällskap med brodern och systern;
och i hvem skulle dessa väl finna en säkrare vägvisare,
en hängifnare vän än i honom?

Kibitkan var icke längre från Krasnojarsk än en
half verst. I närheten af staden såg man en mängd
träkors resa sig till höger och venster om vägen.
Klockan var sju på aftonen. Mot den klara himlen
aftecknade sig konturerna af kyrkorna och de på Jenisejs höga
klippstrand byggda husen. Solens sista, spridda strålar
glittrade i flodens vågor.

Kibitkan hade stannat.

— Hvar äro vi, syster? — frågade Mikael Strogoff.

— På sin höjd en half verst från de första husen,
— svarade Nadia.

— Ligger då staden försänkt i sömn? — återtog
Mikael Strogoff. — Intet buller når mina öron.

— Och jag ser intet ljus lysa i skymningen, ej en
rök uppstiga i luften, — tillade Nadia.

— En besynnerlig stad! — sade Nikolas. — Man
gör intet buller, och man lägger sig der i god tid!

Mikael Strogoffs själ genomkorsades af en
olycksbådande aning. Han hade icke sagt ett ord åt Nadia om
alla de förhoppningar, han koncenterat på Krasnojarsk,
der han räknade på att finna medlen att säkert fullborda
sin resa. Han fruktade så mycket, att hans hopp ännu
en gång skulle blifva gäckadt!

Men Nadia hade anat hans tankar, ehuru hon ej
längre förstod, hvarför hennes följeslagare hade så brådt
att hinna fram till Irkutsk, nu, sedan man fråntagit
honom det kejserliga brefvet.

En dag hade hon till och med försökt utforska
honom i detta hänseende.

— Jag har svurit att bege mig till Irkutsk, — hade
han nöjt sig med att svara henne.

Men för att fullborda sitt uppdrag måste han i
Krasnojarsk kunna skaffa sig något snabbt
fortskaffningsmedel.

— Men säg, min vän, — sade han till Nikolas, —
hvarför åka vi inte på?

— Emedan jag är rädd för, att skramlet af min
kibitka skall väcka invånarne i staden!

Och med en lindrig snärt af piskan manade Nikolas
på sin häst. Serko skälde till några gånger, och i sakta
traf rullade kibitkan utför vägen, som ledde till
Krasnojarsk.

Tio minuter senare körde den in på dess bredaste
gata.

Krasnojarsk var öde. Det fanns ej längre en
athenare i detta "Nordens Athen", såsom fru de Bourboulon
kallar denna stad. Ej ett enda af dess ekipage med sina
lysande spann rullade genom de renliga och breda
gatorna. Ej en vandrare syntes på trottoarerna utefter
de ståtliga, monumentala husen. Ej en enda elegant
sibiriska, klädd efter senaste franska modet, promenerade
i den beundransvärda park, hvartill man förvandlat en
björkskog, som utbreder sig ända ned till Jenisejs branta
strand. Den stora klockan i katedralen var stum,
kyrkornas klockspel tego, och dock är det sällsynt, att icke
en rysk stad genljuder af kyrkklockor. Men här var
ödsligheten fullständig. Det fans ej längre en lefvande
varelse i denna nyss så lifliga stad.

Det sista telegram, som utgått från tsarens
kabinett, innan tråden blifvit afbruten, hade befallt
guvernören, garnisonen, alla invånarne utan undantag att
öfvergifva Krasnojarsk, att medtaga alla föremål af något
värde eller som kunde vara tartarerna till någon nytta,
och fly till Irkutsk. Samma befallning hade alla
invånarne i provinsens mindre städer och byar erhållit. Det
var öknen, som den ryska regeringen ville att
inkräktarne skulle möta. Dessa order à la Rostoptschin<footnote>Rostoptschin, Feodor, grefve och 1812 militärguvernör i Moskva.
Det uppgifves, att han föranstaltat Moskvas brand, hvilket han dock
bestrider i sin bok <i>Vérité sur l'incendie de Moscou</i>. <tab><i>Öfvers:s anm.</i></footnote> tänkte
man icke på att diskutera, ej ens för ett ögonblick. De
verkstäldes, och derför fans ej en enda lefvande varelse
i Krasnojarsk.

Tysta genomströfvade Mikael Strogoff, Nadia och
Nikolas stadens gator. De erforo ett ofrivilligt intryck
af häpnad. De ensamma frambragte det enda buller, som
nu hördes i denna döda stad. Mikael Strogoff visade
intet af hvad han nu kände, men han måste erfara
liksom en rörelse af förbittring mot den otur, som förföljde
honom, ty hans förhoppningar hade ännu en gång blifvit
gäckade.

— Gode Gud, — utbrast Nikolas, — skall jag då
aldrig få göra skäl för min lön i denna öken!

— Min vän, — sade Nadia, — ni måste följa med
oss till Irkutsk!

— Ja, det måste jag! — svarade Nikolas. —
Telegrafen bör ännu vara oskadad mellan Udinsk och
Irkutsk, och der... Skola vi ge oss i väg, far lilla?

— Låtom oss vänta till i morgon! — svarade
Mikael Strogoff.

— Du har rätt, — sade Nikolas. — Vi måste
öfver Jenisej, och då måste man kunna se!

— Se! — mumlade Nadia, tänkande på sin blinda
följeslagare.

Nikolas hade hört det, och vändande sig till Mikael
Strogoff, sade han:

— Förlåt, far lilla! Ack, det är sant, dag och
natt äro ett och samma för dig!

Mikael Strogoff, Nadia och Nikolas behöfde icke
söka länge för att finna ett nattqvarter. Första hus,
hvars port de stötte upp, var tomt lika som alla de andra.
Der funnos blott några knippor löfruskor. I brist på
bättre fick hästen nöja sig med denna magra kost. Hvad
beträffar förråden i kibitkan, hade de icke blifvit uttömda,
och hvar och en tog sin andel. Sedan man derefter
knäfallit framför en anspråkslös på väggen hängande bild
af Panhagia<footnote>Panhagia, den allheliga, inom grekiska kyrkan jungfrn Maria.
<tab><i>Öfvers:s anm.</i></footnote>, hvilken de sista matta strålarne från en
lampa ännu upplyste, insomnade Nikolas och den unga
flickan, medan Mikael Strogoff, som icke kunde få en
blund i sina ögon, vakade.

Den följande dagen, den 26 Augusti, var kibitkan
åter förspänd före dagningen och for genom björkparken
med Jenisejs strand till mål.

Mikael Strogoff var mycket tankfull. Huru skulle
han kunna öfvergå floden, om, såsom var att förmoda,
alla båtar eller färjor hade blifvit förstörda för att
fördröja tartarernas anryckande? Han kände Jenisej, ty
han hade förut öfvergått den flere gånger. Han visste,
att dess bredd är ansenlig, att strömmen är stark i den
dubbla bädd, den gräft sig mellan öarna. Under vanliga
förhållanden kräfver en öfvergång af Jenisej medelst de
särskildt för transport af resande, åkdon och hästar
inrättade färjorna en tid af tre timmar, och det är blott
med ytterliga svårigheter dessa färjor uppnå dess högra
strand. Men hur skulle kibitkan, då man ej hade ens
en båt att tillgå, kunna komma från den ena stranden
till den andra?

— Jag måste öfver till hvad pris som helst! —
upprepade Mikael Strogoff.

Dagen började gry, då kibitkan kom ut på venstra
stranden, der en af parkens stora alléer utmynnade. På
detta ställe beherskade stranden Jenisejs lopp till en höjd
af hundra fot. Man kunde alltså se långt ut öfver floden.

— Ser ni någon färja? — frågade Mikael Strogoff,
girigt riktande sina ögon från den ena sidan till den
andra, utan tvifvel i följd af en maskinmessig vana och
liksom om han sjelf kunnat se.

— Det är knappt dager ännu, — svarade Nadia.
— Ännu ligger dimman tät öfver floden, och man kan
inte urskilja dess vatten.

— Men jag hör det brusa? — sade Mikael Strogoff.

Under de lägre lagren af denna dimma hördes
verkligen ett doft brus af de hvarandra mötande
strömmarna. Det vid denna tid på året mycket höga
vattnet borde rinna med störtflodens häftighet.

Alla tre lyssnade i afvaktan på, att dimslöjan skulle
höja sig. Solen uppsteg hastigt öfver horisonten, och
det kunde icke dröja länge, förr än dess strålar uppsugit
dessa töcken.

— Nåväl? — frågade Mikael Strogoff.

— Dimman börjar skingra sig, broder, — svarade
Nadia, — och dagen genombryter den redan.

— Ser du inte ännu vattenytan, syster?

— Inte ännu.

— En smula tålamod, far lilla, — sade Nikolas. —
Allt det der försvinner snart! Se så, nu blåser vinden!
Den börjar skingra dimman. De höga kullarna på högra
stranden visa redan sina trädrader! Allt går sin kos!
Allt flyger bort! De snälla solstrålarna ha uppsupit detta
dimberg! Ack, hvad det är vackert, stackars blinda
far, och hvilken olycka för dig, att du inte kan se en
sådan tafla!

— Ser du någon skuta? — frågade Mikael Strogoff.

— Nej, ingen, — svarade Nikolas.

— Se efter noga, min vän, på denna och motsatta
stranden, så långt din blick når! En skuta, en båt,
en jolle!

Fasthållande sig vid de yttersta björkarna på den
klippiga stranden, lutade sig Nikolas och Nadia ut öfver
floden. Den synkrets, deras blickar nu hade, var
ofantlig. Jenisej har på detta ställe en bredd af väl en och
en half verst och bildar två armar af olika storlek,
hvilkas lopp nu var stridt. Mellan dessa armar hvila flere
med alar, pilar och popplar beväxta öar, hvilka tycktes
vara lika många grönskande, i floden förankrade fartyg.
På andra sidan reste sig på östra stranden de höga
kullarna, bekrönta med skogar, hvilkas trädtoppar nu
purprades af solstrålarna. Uppåt och nedåt förlorade sig
Jenisej ur synhåll. Hela detta beundransvärda panorama
utbredde sig för blicken i en omkrets af femtio verst.

Men ingen farkost syntes, hvarken på venstra
stranden, på den högra eller vid öarna. Alla hade på
befallning blifvit bortförda eller förstörda. Det var
otvifvelaktigt, att, om tartarerna icke från söder förde med sig
det för slåendet af en pontonbrygga erforderliga
materialet, skulle deras anryckande mot Irkutsk under någon
tid hejdas af Jenisej.

— Nu mins jag, — sade Mikael Strogoff, — längre
upp, vid de sista husen i Krasnojarsk finnes en båthamn.
Der bruka färjorna lägga till. Låtom oss gå uppefter
floden, mina vänner, och se efter, om inte någon båt
blifvit qvarglömd på stranden.

Nikolas skyndade bort i den angifna riktningen.
Nadia hade fattat Mikael Strogoff vid handen och ledde
honom, raskt gående utefter floden. En båt, tillräckligt
stor att bära kibitkan eller, i brist deraf, blott dem, som
hittills åkt deri, och Mikael Strogoff skulle icke tveka
att våga öfvergången!

Tjugu minuter senare hade alla tre uppnått den
lilla hamnen, der de sista husen lågo ända nere vid
floden. Det var ett slags by nedanför Krasnojarsk.

Men ej en enda farkost fans på stranden, icke en
jolle vid den såsom landstigningsplats tjenande
pålbryggan, ej ens något, hvaraf man kunde bygga en flotte,
tillräcklig för tre personer.

Mikael Strogoff hade frågat Nikolas, och denne hade
gifvit honom det nedslående svaret, att öfvergången af
floden syntes honom fullkomligt ogörlig.

— Vi måste öfver, — sade Mikael Strogoff.

Och undersökningarna fortsattes. Man genomletade
de få på stranden belägna husen, hvilka alla liksom de
i Krasnojarsk voro öfvergifna. Man behöfde blott stöta
upp dörrarna. De voro hyddor, som bebotts af fattigt
folk och nu stodo fullkomligt tomma. Nikolas
genomsökte en, Nadia en annan. Sjelf gick Mikael Strogoff
in här och der och trefvade med händerna, i
förhoppning att möjligen lyckas upptäcka något föremål, som
kunde vara honom till nytta.

Nikolas och den unga flickan hade hvar och en på
sitt håll fåfängt letat i dessa hyddor, och de stodo just
i begrepp att afstå från vidare sökande, då de hörde
Mikael Strogoff ropa på dem.

Båda skyndade åter ut på stranden och sågo nu
Mikael Strogoff stå i dörren till en hydda.

— Kom! — ropade han till dem.

Nikolas och Nadia sprungo genast till Mikael
Strogoff och följde honom in i hyddan.

— Hvad är det här? — frågade Mikael Strogoff,
med handen kännande på några föremål, som lågo
uppstaplade i en källare.

— Det är lädersäckar, — svarade Nikolas, — och
på min ära ett halft dussin!

— Äro de fylda?

— Ja, fulla med kumys; det kom bra till pass att
förnya våra förråd!

Kumys är en dryck, gjord af sto- eller kamelmjölk,
en stärkande, till och med rusande dryck, och Nikolas
kunde ej annat än lyckönska sig till fyndet.

— Lägg en å sido, — sade Mikael Strogoff till
honom, — men töm alla de andra!

— Genast, far lilla.

— De skola hjelpa oss att komma öfver Jenisej.

— Och flotten?

— Det skall bli sjelfva kibitkan, hvilken flyter lika
lätt. Dessutom skola vi hålla den och hästen uppe
medels dessa lädersäckar.

— Bra påhittadt, far lilla, — utropade Nikolas, —
och med Guds hjelp skola vi komma lyckligt i hamn —
ehuru kanske inte midt öfver, ty det är stark ström.

— Gör ingenting! — svarade Mikael Strogoff. —
Äro vi bara öfver, skola vi nog taga reda på vägen till
Irkutsk på andra sidan floden.

— Till verket! — sade Nikolas, i det han började
tömma lädersäckarna och bära dem till kibitkan.

En säck, full med kumys, lades å sido, hvarefter
de andra fyldes med luft och tillknötos väl. Två af
dessa säckar fastgjordes en på hvarje sida om hästen,
för att hålla honom uppe öfver vattenytan. Två andra,
hvilka fästes mellan kibitkans hjul, hade till ändamål att
betrygga jemvigten åt själfva vagnskorgen, hvilken
sålunda förvandlades till en färja.

Detta arbete var snart gjordt.

— Du blir inte rädd, Nadia? — frågade Mikael
Strogoff.

— Nej, broder, — svarade den unga flickan.

— Och du, min vän?

— Jag! — utbrast Nikolas. — Jag förverkligar
omsider en af mina drömmar — den att få segla i kibitka!

Den på detta ställe temligen långsluttande stranden
gynnade kibitkans nedkörning i vattnet, och snart
simmade åkdonet med hästen och de resande på floden.
Hvad beträffar Serko, började han oförskräckt simma.

Stående upprätt i vagnskorgen, hade de tre
passagerarna af försigtighet tagit af sig om fötterna, men tack
vare lädersäckarna, nådde dem vattnet ej ens till
fotknölarna.

Mikael Strogoff höll tömmarna, och efter de
anvisningar Nikolas gaf honom styrde han hästen i sned
rigtning, sålunda skonande honom, ty han ville icke utmatta
det modiga djuret genom att låta det kämpa mot
strömmen. Så länge kibitkan följde strömdraget, gick det bra,
och efter några minuters förlopp hade den hunnit ett
stycke nedom Krasnojarsks kajer. Den dref mot norr,
och man kunde redan nu inse, att den ej skulle uppnå
andra stranden förr, än den förts ett långt stycke nedåt
floden. Men detta betydde likväl föga.

Öfverfarten skulle alltså ha försiggått utan synnerlig
svårighet, till och med på denna ofullkomliga apparat,
om Jenisejs ström varit jemn. Men till all olycka hade
flere hvirflar bildats i det upprörda vattnet, och snart
drogs kibitkan, trots all den styrka Mikael Strogoff
använde för att gifva den en annan kosa, oemotståndligt
in i en af dessa trattlika hvirflar.

Nu blef faran ganska stor. Kibitkan fördes icke
längre i sned riktning mot östra stranden, den dref ej
mer, utan greps med ytterlig hastighet af hvirfveln, mot
hvars medelpunkt den allt mer och mer drogs. Hästen
kunde knappt hålla hufvudet öfver vattnet och var i fara
att blifva qväfd i hvirfveln. Serko hade man måst taga
upp i kibitkan.

Mikael Strogoff förstod, hvad som var på färde.
Han kände sig dragen efter en cirkellinie, hvilken
småningom blef allt trängre, och utom hvilken han icke
kunde komma.

Han sade icke ett ord. Hans ögon skulle velat se
faran för att bättre kunna undvika den — de kunde det
icke längre!

Äfven Nadia teg. Med händerna hakade hon sig
fast vid kibitkan, sålunda skyddande sig mot de
oregelbundna rörelserna hos åkdonet, hvilket allt mer och mer
indrogs i hvirfveln.

Hade verkligen Nikolas icke någon aning om
situationens allvar? Var det hos honom flegma eller förakt
för faran, mod eller likgiltighet? Var lifvet i hans ögon
utan värde och, såsom österländingarna säga, blott "ett
herberge för fem dagar", hvilket man, med eller mot sin
vilja, måste lemna den sjette? I hvad fall som helst
förnekade sig hans leende ansigte icke ett ögonblick.

Kibitkan var alltså insnärjd i hvirfveln, och hästen
förmådde inte mer. Kastande af sig dem af sina kläder,
som kunde vara honom till hinder, hoppade Mikael
<img>Han grep med stark arm i den förskrämde hästens betsel (sid. 320).</img>
Strogoff ned i vattnet, derpå grep han med stark arm i den
förskrämda hästens betsel och gaf honom en så kraftig
stöt, att han lyckades få honom utom den brusande
hvirfveln, hvarvid kibitkan, fattad af den starka strömmen;
åter hastigt dref nedåt floden.

— Hurra! — utbrast Nikolas.

Blott två timmar efter sedan kibitkan lemnat
Krasnojarsks hamn, hade den kommit öfver den större
flodarmen och uppnått stranden af en ö, belägen mer än
sex verst nedanför det ställe på venstra stranden, der
den kört ned. Der drog hästen upp åkdonet, och en
timmes hvila lemnades det raska djuret. Sedan kibitkan
derefter körts tvärs öfver ön under skyddet af dess
ståtliga björkar, befann den sig på stranden vid Jenisejs
lilla flodarm.

Öfvergången af denna gick lättare för sig. Ingen
vattenhvirfvel bröt flodens lopp i denna andra arm; men
strömmen var der så stark, att kibitkan nådde högra
stranden först fem verst nedanför. Den hade alltså gjort
en afdrift af tillsammans elfva verst.

Dessa stora tartariska vattendrag, öfver hvilka inga
broar ännu slagits, äro allvarsamma hinder för en lätt
kommunikation. Alla hade de varit mer eller mindre
skadliga för Mikael Strogoff. På Irtisch hade färjan,
som bar honom och Nadia, blifvit anfallen af tartarerna,
På Obi hade han, sedan hans häst blifvit träffad af en
kula, blott genom ett underverk undgått de honom
förföljande tartariska ryttarna. Och härtill kom slutligen
denna öfvergång af Jenisej, hvilken försiggått minst
olyckligt.

— Det här skulle inte ha varit så roligt, —
utbrast Nikolas, gnuggande händerna, då de stego i
land på högra flodstranden, — om det inte varit så
svårt!

*
</chapter>
<chapter name="25. En hare springer öfver vägen">
<table o>
<td c><big>TJUGUFEMTE KAPITLET.</big>
<td c><h2>En hare springer öfver vägen.</h2>
</table>

Mikael Strogoff kunde ändtligen tro, att vägen var
fri ända till Irkutsk. Han hade hunnit före de i Tomsk
fördröjda tartarerna, och då emirens soldater ankommo
till Krasnojarsk, skulle de blott finna en öde stad. Det
fans intet direkt kommunikationsmedel mellan Jenisejs
båda stränder. Alltså ett uppehåll för dem på några
dagar, ända till det ögonblick, då en flottbro, hvilken
det var svårt att åstadkomma, gjorde en öfvergång möjlig.

För första gången efter det olycksaliga mötet med
Ivan Ogareff i Omsk kände sig tsarens kurir mindre
orolig och vågade hoppas, att intet nytt hinder skulle
resa sig mellan honom och hans mål.

Sedan kibitkan under ett femtiotal verst tagit kosan
i sned riktning mot sydost, befann man sig åter inne på
och följde den långa väg, som aftecknade sig genom
steppen.

Vägen var god, och den del deraf, som går mellan
Krasnojarsk och Irkutsk, anses till och med såsom den
bästa delen af hela sträckan. Icke så många stötar för
de resande, riklig skugga, som skyddade mot de
brännande solstrålarna, stundom furu- och cederskogar, hvilka
hade en utsträckning af hundra verst. Der är ej längre
den ofantliga steppen, som vid synranden sammansmälter
med himlen. Men dessa rika landsträckor voro nu öde.
Öfverallt öfvergifna byar. Inga af dessa sibiriska
bönder, hos hvilka den slaviska typen är förherskande. Det
var öknen och, som vi veta, öknen på befallning.

Vädret var vackert, men redan nu kunde endast
med svårighet den under nätterna afkylda luften åter
uppvärmas af solstrålarna. Man närmade sig också de
första Septemberdagarna, och under denna höga
breddgrad förminskas solens båge öfver horisonten märkbart.
Hösten är der af kort varaktighet, ehuru denna del af
det sibiriska området ej ligger ofvanför femtiofemte
parallelen, hvilken går fram öfver Edinburg och
Kjöbenhavn. Stundom följer vintern nästan omedelbart på
sommaren. Det är då de komma för tidigt dessa det
asiatiska Rysslands vintrar, under hvilka qvicksilfverpelaren
i termometern sjunker ända till fryspunkten för det
samma (ungefär 42° under 0), och då man anser några
och tjugu grader Cels. under nollpunkten vara en dräglig
temperatur.

Vädret var alltså gynsamt för de resande. Det
hvarken stormade eller regnade. Värmen var måttlig,
nätterna svala. Både Nadia och Mikael Strogoff voro
fortfarande friska, och sedan de lemnat Tomsk hade de
småningom återhemtat sig från sina utståndna
ansträngningar.

Hvad beträffar Nikolas Pigassoff, hade han aldrig
mått bättre. Denna resa var för honom en lustfärd, en
angenäm utflykt, hvaråt han egnade sin ledighet såsom
tjensteman utan sysselsättning.

— Detta är bestämdt bättre än att tolf timmar om
dagen sitta uppkrupen på en stol i telegrafstationen och
knacka med nyckeln!

Emellertid hade Mikael Strogoff lyckats förmå
Nikolas att sätta sin häst i raskare traf. För att uppnå
detta resultat hade tsarens kurir anförtrott honom att
Nadia och han voro på väg till sin landsförviste fader i
Irkutsk och att de hade mycket brådtom att hinna fram.
Man borde dock icke öfveranstränga hästen, alldenstund
man med all sannolikhet icke skulle blifva i tillfälle att
utbyta honom mot en annan, men om man gjorde
temligen täta raster — t. ex. hvar femtonde verst — kunde
man ledigt tillryggalägga sextio verst på tjugufyra
timmar. Dessutom var denna häst stark och genom sjelfva
sin ras särdeles lämplig att uthärda långa ansträngningar.
Feta betesmarker skulle icke fattas honom under vägen;
gräset växte der ymnigt och saftigt. Alltså kunde man
af honom begära större ansträngning.

Nikolas hade fogat sig efter dessa skäl. Han hade
blifvit mycket rörd af dessa unga menniskors belägenhet;
hvilka gingo att dela landsflykten med sin fader. Intet
syntes honom mera rörande. Med hvilket leende sade
han också icke till Nadia:

— Du gode Gud, hur glad skall inte herr
Korpanoff bli då hans ögon få se er, då hans armar öppnas
för att mottaga er. Tillåta ni mig, om jag kommer fram
till Irkutsk — och detta synes mig nu ganska
sannolikt —, att vara närvarande vid detta möte? Ja, det
göra ni ju?

Derefter slående sig för pannan utbrast han:

— Men när jag tänker derpå, hvilken smärta också,
då han får se att hans stackars store son är blind!
Ack, men glädje och sorg äro blandade med hvarandra
i denna verld!

Allt detta hade emellertid till resultat, att kibitkan
kördes fortare, och enligt Mikael Strogoffs beräkning
tillryggalade man nu tio till tolf verst i timmen.

En följd häraf blef alltså att de resande den 28
Augusti passerade köpingen Balaisk, belägen åttio verst
från Krasnojarsk, och den 29 köpingen Ribinsk, fyrtio
verst från Balaisk.

Den följande dagen uppnådde man det trettiofem
verst längre bort belägna Kamsk, en liten stad, förbi
hvilken flyter strömmen med samma namn, en liten
biflod till Jenisej upprinnande på Sayansk-bergen.
Kamsk är blott en obetydlig stad, hvars hus ligga
pittoreskt grupperade kring ett torg, men den beherskas af
dess kyrkas höga torn, hvars förgylda kors glänste i
solen.

Husen voro utrymda, kyrkan öde, skjutsstationen
och värdshusen tomma; icke en häst i stallen, intet
husdjur på stoppen. Den ryska regeringens befallningar
hade blifvit utförda med absolut stränghet. Hvad som
icke kunnat bortföras hade blifvit förstördt.

Sedan man lemnat Kamsk, underrättade Mikael
Strogoff Nadia och Nikolas, att de blott skulle finna en
liten stad af någon betydenhet, Nischni Udinsk, innan de
uppnådde Irkutsk. Nikolas svarade, att han visste detta
desto bättre som i denna stad fans en telegrafstation.
Om Nischni Udinsk var öfvergifvet liksom Kamsk, skulle
han alltså blifva tvungen att söka någon sysselsättning
i östra Sibiriens hufvudstad.

Utan någon olyckshändelse passerade kibitkan den
lilla flod, som skär vägen på andra sidan Kamsk.
Dessutom behöfde man icke befara, att mellan Jenisej och en
af dess stora bifloder, Angara, hvilken rinner förbi
Irkutsk, något ansenligare vattendrag — med undantag
möjligen af Dinka — skulle hindra färden. Resan skulle
alltså icke blifva fördröjd härigenom.

Från Kamsk till nästa köping hade man ett godt
stycke väg, omkring 130 verst. Det är öfverflödigt att
säga, att de bestämda rasterna iakttogos, — utan att
man, — sade Nikolas, — kunde ådraga sig någon
rättvis protest från hästen sida. — Det hade blifvit aftaladt
med det dugtiga djuret, att det skulle få hvila hvar
femtonde verst, och då man kommer öfver ens om en sak,
till och med med djuren, fordrar billigheten, att man
ordentligt uppfyller, hvad man lofvat.

Sedan man öfvergått den lilla strömmen Biriusa,
stannade kibitkan i Biriusinsk den 4 September på
morgonen.

Der fann Nikolas, hvars matsäck hopsmält
betydligt, till all lycka i en öfvergifven bagarstuga ett dussin
<i>pogatschas</i>, ett slags kakor gjorda af fårfett, och ett
ansenligt förråd ris kokt i vatten. Denna tillökning i
lifsmedlen kom väl till pass vid sidan af den kumys,
hvarmed man försett sig tillräckligt i Krasnojarsk.

Efter en välkommen rast bröt man åter upp på
eftermiddagen den 8 September. Man hade nu icke längre
till Irkutsk än 500 verst. Ingenting bakom de resande
gaf anledning befara, att de tartariska förtrupperna voro
dem i hälarne. Mikael Strogoff kunde alltså hoppas att
hans resa ej längre skulle blifva hindrad och att han om
åtta dagar, på sin höjd tio, skulle stå inför storfursten.

Då de åkte ut ur Biriusinsk, sprang en hare tvärs
öfver vägen på trettio stegs afstånd framför kibitkan.

— Ah! — utbrast Nikolas.

— Hur är det fatt, min vän? — frågade Mikael
Strogoff lifligt liksom en blind, hvilken uppskrämmes af
det minsta buller.

— Du såg då inte? — sade Nikolas, hvars leende
ansigte plötsligt mulnat.

Derefter tillade han:

— Ack, nej! Du såg inte, och det är lyckligt för
dig, far lilla!

— Men jag såg heller ingenting! — sade Nadia.

— Desto bättre! Desto bättre! Men jag... jag såg!

— Nå, hvad såg du då? — frågade Mikael Strogoff.

— En hare, som sprang öfver vägen! — svarade
Nikolas.

Då i Ryssland en hare korsar en resandes väg är
det, enligt folktron, ett tecken till stundande olycka.

Vidskeplig såsom de flesta ryssar, hade Nikolas
stannat kibitkan.

Mikael Strogoffs förstod sin reskamrats tvekan, ehuru
han ingalunda delade hans lättrogenhet beträffande öfver
vägen springande harar, och han ville lugna honom.

— Det är ingenting att vara rädd för, min vän, —
sade han till honom.

— Ingenting för dig, ingenting för din syster, det
vet jag nog, far lilla, — svarade Nikolas, — men för mig!

Och derefter sade han:

— Det är ödet!

Och han satte ain häst i traf.

Trots det ledsamma förebudet gick emellertid dagen
till ända utan någon olyckshändelse.

Den följande dagen, den 9 September, stannade
kibitkan middagstiden vid köpingen Alsalevsk, hvilken var
lika öde som den omgifvande trakten.

Der fann Nadia på tröskeln af ett hus två af dessa
stora knifvar, som de sibiriske jägarne begagna. Hon
gaf den ene åt Mikael Strogoff, hvilken gömde den
under sina kläder, och behöll sjelf den andra.

Man hade nu blott sjuttiofem verst qvar till Nischni
Udinsk.

Under dessa två dagar hade Nikolas icke lyckats
återfå sitt vanliga goda lynne. Det olyckliga förebudet
hade inverkat på honom mera än man skulle kunnat tro,
och han, som omöjligen kunde hålla munnen en enda
timme, försjönk stundom i en lång tystnad, den Nadia
knappt kunde få honom att bryta.

Dessa symptom förrådde, att hans inre var
uppskakadt, och detta låter sig förklaras, då det är fråga om
dessa nordiska folkstammar, hvilkas vidskepliga förfäder
skapat den hyperboreiska mytologien.

Räknadt från Jekaterinenburg följer vägen till
Irkutsk nästan parallelt den femtiofemte breddgraden, men
då den lemnar Biriusinsk viker den af rakt mot sydost,
så att den snedt skär hundrade meridianen. Gående
öfver de sista sluttningarna af Syansk-bergen, löper den
så gent som möjligt till östra Sibiriens hufvudstad. Dessa
berg äro blott en utgrening från den stora Altai-kedjan,
hvilken synes på ett afstånd af 200 verst.

Kibitkan rullade alltså raskt framåt på denna väg.
Man kände mycket väl, att Nikolas icke längre tänkte
på att spara sin häst och att också han nu hade brådtom
att hinna fram. Trots all sin resignation en smula
fatalist, kände han sig icke säker förr än han befann sig
inom Irkutsks murar. Många ryssar skulle hafva tänkt
som han, och mer än en skulle, vändande om hästen,
hafva begifvit sig tillbaka, sedan haren korsat hans väg.

<img>"En hare sprang öfver vägen!" (sid. 326).</img>

Några iakttagelser som Nikolas gjorde, och hvilkas
<img>Det var verkligen liket efter en mujik. (sid. 331).</img>
rigtighet Nadia kontrollerade genom att underställa dem
Mikael Strogoff, gåfvo emellertid anledning tro att raden
af pröfningar kanske ännu icke nått sitt slut för dem.

Ehuru landet bortom Krasnojarsk blifvit skonadt
med afseende på dess naturprodukter, buro dock dess
skogar nu spår af eld och svärd, fälten, som sträckte sig
utefter vägen, voro förödda, och det syntes tydligt, att
en ansenlig truppstyrka dragit fram der.

Trettio verst framför Nischni Udinsk kunde man
icke misstaga sig om spåren efter en nyligen skedd
förödelse, och det var omöjligt att tillskrifva den någon
annan än tartarerna.

Nu var det ej längre endast af hästhofvarna
upptrampade fält utan skogar, i hvilka yxan grasserat. De
få spridda hus, som lågo utefter vägen, voro icke blott
tomma, utan somliga hade delvis blifvit förstörda, andra
till hälften uppbrända. Märken efter kulor sågos i
väggarne.

Man fattar huru stor Mikael Strogoffs oro var. Han
kunde icke längre betvifla, att en tartarisk kår nyligen
tågat fram på denna del af vägen, och dock kunde det
omöjligt ha varit emirens soldater, ty dessa skulle icke
kunnat hinna om honom utan att han märkt det. Men
hvilka voro dessa nya inkräktare, och på hvilken biväg
hade de kommit in på stora vägen till Irkutsk? Hvilka
nya fiender skulle tsarens kurir ännu råka på?

Dessa farhågor meddelade Mikael Strogoff hvarken
åt Nikolas eller Nadia, alldenstund han icke ville oroa
dem. Dessutom hade han beslutat att fortsätta sin resa
ända tills ett oöfverstigiigt hinder hejdade honom.
Sedermera finge han se, hvad han borde göra.

Under den följande dagen syntes allt tydligare, att
en ansenlig styrka ryttare och fotfolk nyligen tågat fram
genom trakten. Man såg rök vid horisonten. Några
hus brunno ännu i de öfvergifna byarne, och säkert hade
elden icke blifvit anlagd längre tillbaka än tjugufyra
timmar.

Slutligen stannade kibitkan den 8 September. Hästen
vägrade att gå längre. Serko uppgaf ömkliga tjut.

— Hvad är det? — frågade Mikael Strogoff.

— Ett lik! — svarade Nikolas, hvilken hoppade ned
ur kibitkan.

Det var verkligen liket efter en förfärligt stympad
och redan stelnad mujik.

Nikolas gjorde korstecknet. Derefter lade han med
biträde af Mikael Strogoff liket på sidan om vägen. Han
skulle velat gifva det en anständig begrafning, mylla ned
det tillräckligt djupt, att icke steppens rofdjur skulle
kunna sluka dess hemska qvarlefvor, men Mikael Strogoff
gaf honom icke tid dertill.

— Vidare, min vän, vidare! — utbrast han; — vi
kunna inte fördröja oss här, ej ens en timme!

Och kibitkan sattes åter i gång.

Om dessutom Nikolas hade velat bevisa alla de döde,
han nu kunde få se på den stora sibiriska landsvägen,
den sista tjensten, skulle han icke ha varit i stånd
dertill. I närheten af Nischni Udinsk fann man på marken
kroppar utsträckta tjogtals.

Man måste dock fortfarande följa denna väg ända
till det ögonblick då det befans omöjligt att längre göra
det utan att falla i inkräktarnes händer. Ingen
förändring gjordes alltså i marschrutan, och dock såg man
i hvarje by åter samma ödeläggelse, samma ruiner. Alla
dessa byar, hvilkas namn tillkännagifva att de
grundlagts af polska landsflyktingar, hade blifvit öfverlemnade
åt plundringens och brandens fasor. Offrens blod hade
ännu icke hunnit stelna fullkomligt. Man kunde icke få
veta, under hvilka förhållanden dessa hemska
tilldragelser timat, ty ej en enda lefvande varelse fans qvar att
säga det.

Denna dag upptäckte Nikolas fram emot klockan
fyra eftermiddagen vid horisonten de höga tornen på
Nischni Udinsks kyrkor. De voro omhvärfda af stora
töckenmassor, hvilka icke kunde vara moln.

Nikolas och Nadia sågo och meddelade Mikael
Strogoff resultatet af sina iakttagelser. Man måste fatta ett
beslut. Om staden var öfvergifven, kunde man utan fara
taga vägen genom den, men om tartarerna i följd af en
oförklarlig manöver höllo den besatt, borde man till hvad
pris som helst söka komma förbi den.

— Framåt försigtigt, — sade Mikael Strogoff, —
men framåt måste vi dock!

Ytterligare en verst tillryggalades.

— Det är inte moln, det är rök! — utbrast Nadia.

— Broder, man bränner staden!

Derom var också intet tvifvel. Ett hemskt sken
syntes bland dimmorna. Rökhvirflarne blefvo allt tätare
och stego uppåt himlen. Ingen flykting syntes till. Det
var sannolikt, att mordbrännarne funnit staden
öfvergifven och att de brände den. Men var det tartarerna, som
gjorde detta? Var det ryssar, som lydde storfurstens
order? Hade den ryska regeringen velat att ända från
Krasnojarsk, ända från Jenisej icke en stad, icke en by
skulle erbjuda en tillflykt åt emirens soldater? Hvad
beträffar Mikael Strogoff, borde han stanna, borde han
fortsätta resan?

Han var obeslutsam. Efter att hafva öfvervägt
skälen för och mot, ansåg han dock, att huru
ansträngande än en färd vore öfver steppen, der ingen banad
väg fans, borde han icke vedervåga att ännu en gång
falla i händerna på tartarerna. Han ämnade alltså
föreslå Nikolas att lemna stora landsvägen och att icke, om
det ej var oundgängligen nödvändigt, åter begifva sig
in på densamma förr än de hunnit förbi Nischni Udinsk,
då ett skott smälde till höger om honom. En kula kom
hvinande, och träffad i hufvudet nedföll hästen, som drog
kibitkan, död.

I samma ögonblick sprängde ett dussin ryttare in
på vägen och omhvärfde kibitkan. Utan att ens ha fått
tid att besluta sig voro Mikael Strogoff, Nadia och
Nikolas fångne och bortsläpades hastigt mot Nischni Udinsk.

Vid detta plötsliga anfall hade Mikael Strogoff icke
förlorat något af sin kallblodighet. Alldenstund han icke
kunde se sina fiender, måste han afstå från tanken på
att försvara sig. Men äfven om han haft sina ögons
ljus i behåll skulle han icke ha försökt det. Det skulle
ha varit detsamma som ett blodbad. Men om han också
icke längre såg, kunde han dock höra hvad som sades
och förstå det.

Af dessa soldaters språk fann han att de voro
tartarer och af deras ord att inkräktarnes armé följde
efter dem.

Se der hvad Mikael Strogoff lärde känna lika
mycket af de yttranden, som fäldes i detta ögonblick bredvid
honom som af de enstaka ord, han sedermera uppsnappade.

Dessa soldater stodo ej omedelbart under befäl af
emiren, hvilken ännu qvarhölls bortom Jenisej. De
tillhörde en tredje kolonn, nästan uteslutande sammansatt
af tartarer från Khokand och Kunduz och med hvilken
Feofar Khans armé borde operera sedan de båda
afdelningarna förenat sig med hvarandra i trakten af Irkutsk.

Detta hade blifvit beslutadt på Ivan Ogareffs råd,
och för att betrygga framgången af invasionen i de östra
provinserna hade denna kolonn, efter att hafva öfvergått
guvernementet Semipalatinsks gräns och tågat söder om
Balkasch-sjön, marscherat utefter Altai-bergens fot.
Plundrande och härjande under ledning af en af khanens af
Kunduz officerare, hade den uppnått Jenisejs öfre lopp.
Förutseende hvad som på tsarens befallning skett i
Krasnojarsk och i afsigt att för de tartariska trupperna
underlätta öfvergången af floden, hade denne officer i strömmen
utlagt en flottilj af farkoster, hvilka antingen såsom
sådana eller såsom bromaterial gjorde det möjligt för
Feofar Khan att på högra stranden marschera vidare på
vägen till Irkutsk. Sedermera hade denna kolonn, efter
att hafva kringgått bergens fot, tågat utför Jenisejs
floddal och ryckt in på stora landsvägen vid Alsalevsk.
Häraf allt ifrån denna lilla stad detta härjande och
brännande, som utgöra det tartariska krigföringssättets kärna.
Nischni Udinsk hade undergått samma öde, och till ett
antal af 50,000 hade tartarerna redan lemnat det för att
besätta de främsta positionerna framför Irkutsk. Inom
kort borde de hafva förenat sig med emirens trupper.

Sådan var ställningen till denna dag — en den
allvarsammaste för denna fullkomligt isolerade del af östra
Sibirien och för de, relativt taget, föga talrike
försvararne af dess hufvudstad.

Hvad Mikael Strogoff fått veta var alltså följande:
ankomsten framför Irkutsk af en tredje kolonn tartarer
samt den nära förestående förening af denna med
emirens och Ivan Ogareffs trupper. Alltså var Irkutsks
kringränning och i följd deraf dess kapitulation numera
blott en tidsfråga, och dertill kanske en mycket snar.

Man inser, af hvilka tankar Mikael Strogoff måste
bestormas! Hvem skulle blifva förvånad i fall han
under sådana förhållanden slutligen förlorat allt mod, allt
hopp? Så var det emellertid icke, och hans läppar
framhviskade blott dessa ord:

— Jag skall komma fram!

En half timme efter de tartariska ryttarnes anfall
släpades Mikael Strogoff, Nikolas och Nadia in i Nischni
Udinsk. Den trogne hunden hade följt dem, ehuru på
långt håll. Man gjorde icke något längre uppehåll i
staden, hvilken stod i lågor och som de siste
marodörerna nu skulle lemna.

Fångarna kastades alltså upp på hästar och
bortfördes hastigt, Nikolas undergifven som alltid, Nadia
ingalunda rubbad i sin tro på tsarens kurir, Mikael
Strogoff till utseendet likgiltig men färdig att begagna sig af
första tillfälle till flykt.

Tartarerna hade icke kunnat undgå att märka, att
en af deras fångar var blind, och deras naturliga barbari
dref dem att håna den olycklige. Man red rakt framåt.
Då Mikael Strogoffs häst icke styrdes af någon annan
än sin blinde ryttare och derför sprang på måfå, vek
han ofta af från vägen, hvilket förorsakade oordning
inom truppen. Nu följde otidigheter, råheter, som
krossade den unga flickans hjerta och harmade Nikolas. Men
hvad skulle de göra? De kunde ej tala dessa tartarers
språk, och deras förböner skulle obarmhertigt blifvit
tillbakavisade.

Till följd af ett raffineradt barbari föllo dessa
soldater snart på den tanken att utbyta den häst, som
Mikael Strogoff red, mot en annan, hvilken var blind. Hvad
som gaf anledning till detta utbyte var en anmärkning
af en bland ryttarne, hvilken Mikael Strogoff hade hört
säga:

— Men kanske han ser ändå, den der ryssen!

Detta försiggick sextio verst från Nischni Udinsk,
mellan byarne Tatan och Kibarlinskoje. Man hade alltså
satt Mikael Strogoff på denna häst, ironiskt läggande
tyglarna i hans hand. Derefter satte man djuret i galopp,
upphetsande det med rop, piskrapp och stenkastning.

Då hästen icke af sin ryttare kunde hållas i rät
linie, blef följden att han, blind som han var, än stötte
mot ett träd, än kastade sig på sidan om landsvägen.
Häraf stötar, ja, fall som kunde blifva ytterst farliga.

Mikael Strogoff protesterade icke. Han lät icke
höra en klagan. Då hans häst stupade, väntade han att
man skulle komma och lyfta upp honom. Man lyfte
verkligen upp honom och den grymma leken fortsattes.

Då Nikolas såg detta nedriga behandlingssätt kunde
han icke hålla sig. Han ville skynda sin reskamrat till
hjelp. Man grep honom och misshandlade honom.

Denna lek skulle ha fortsatts länge och utan tvifvel
roat tartarerna mycket, om icke en temligen allvarsam
tilldragelse gjort slut derpå.

Den 10 September skenade plötsligt den blinda hästen
och rände af rakt mot en trettio eller fyrtio fot djup
ravin i närheten af vägen.

<img>Hästen störtade med sin ryttare i denna afgrund. (sid. 337).</img>

Nikolas ville rusa efter. Man fasthöll honom.
Hästen, som ingen styrde, störtade med sin ryttare i denna
afgrund.

Nadia och Nikolas uppgåfvo ett fasans skri!...
De kunde ej tro annat än att deras olycklige reskamrat
blifvit krossad i fallet!

Då man skyndade att lyfta upp Mikael Strogoff
befans att denne, hvilken lyckats kasta sig ur sadeln, ej
fått någon skada, men att den stackars hästen hade
brutit af två ben och sålunda icke kunde användas vidare.

Utan att ens gifva honom nådestöten lemnade man
honom att dö der, och fastbunden vid en tartars sadel
måste Mikael Strogoff följa med truppen till fots.

Ej en klagan, ej en invändning undföll honom. Han
sprang, knappast dragen af det rep, hvarmed man bundit
honom. Det var allt jemt "jernmannen", hvarom general
Kissoff talat med tsaren!

Den följande dagen, den 11 September, passerade
tartartruppen byn Kibarlinskoje.

Då inträffade en händelse, som borde hafva mycket
allvarsamma följder.

Natten hade inbrutit. De tartariske ryttarna hade
gjort halt och voro mer eller mindre berusade. De
skulle bryta upp igen.

Nadia, hvilken hittills och liksom genom ett
underverk blifvit respekterad af dessa soldater, blef
förolämpad af en bland dem.

Mikael Strogoff hade icke kunnat se hvarken
förolämpningen eller förolämparen, men Nikolas hade sett
för honom.

Utan att betänka hvad han gjorde, kanske ej ens
medveten derom, gick Nikolas rakt på soldaten, och innan
denne hann göra en rörelse för att hejda honom, fattade
han den ena af pistolerna i soldatens sadelhölster och
afsköt den midt i bröstet på honom.

Då skottet brann af skyndade den truppen
kommenderande officeren genast fram.

Ryttarne ville hugga ned den olycklige Nikolas,
men på ett tecken af officeren band man honom till
händer och fötter och spände fast honom tvärs öfver en
häst, hvarefter truppen galopperade bort.

Det rep, hvarmed Mikael Strogoff var fastbunden
och hvarpå han slitit, brast i följd af hästens oväntade
ansats, och den halfrusige ryttaren, hvilken sprängde bort
i ilande fart, märkte det ej ens.

Mikael Strogoff och Nadia befunno sig nu ensamma
på landsvägen.

*
</chapter>

<chapter name="26. På steppen">
<table o>
<td c><big>TJUGUSJETTE KAPITLET.</big>
<td c><h2>På steppen.</h2>
</table>

Mikael Strogoff och Nadia voro alltså ännu en gång
fria, såsom de hade varit under färden från Perm till
Irtischs strand. Men huru förändrade voro icke
förhållandena nu! Då tillförsäkrade dem en beqväm
tarantass, täta ombyten af hästar och väl hållna
skjutsstationer en hastig resa. Nu stodo de på landsvägen, utan
någon möjlighet att förse sig med ett fortskaffningsmedel,
utan resurser, ej ens vetande, huru de skulle
tillfredsställa lifvets minsta behof, och ännu måste de
tillryggalägga fyra hundra verst! Och ännu mer, Mikael
Strogoff såg nu blott med Nadias ögon!

Hvad beträffar Nikolas Pigassoff, denne vän, som
slumpen gifvit dem, hade de förlorat honom under de
bedröfligaste förhållanden.

Mikael Strogoff hade satt sig ned på sluttningen
vid vägen. Stående upprätt afvaktade Nadia blott, att
han skulle säga ett ord för att fortsätta vandringen.

Klockan var 10 på aftonen. Klockan half 4
hade solen gått ned bakom horisonten. Ej ett hus, ej
en hydda fans inom synhåll.

De sista tartarerna försvunno i fjerran. Mikael
Strogoff och Nadia voro alldeles ensamma.

— Hvad skola de göra med vår stackars vän? —
utbrast den unga flickan. — Arme Nikolas! Att han
sammanträffade med oss torde blifva olycksbringande
för honom!

Mikael Strogoff svarade icke.

— Mikael, — återtog Nadia, — mins du inte, att
han försvarade dig, då tartarerna lekte så grymt med dig,
att han vågat sitt lif för mig?

Mikael Strogoff teg fortfarande. Hvarpå tänkte han,
der han satt orörlig, med hufvudet stödt i händerna, efter
han icke gaf Nadia något svar? Hörde han ens, att hon
talade till honom?

Ja, han hörde den unga flickan, ty då hon tillade:

— Hvart skall jag föra dig, Mikael?

Svarade han:

— Till Irkutsk.

— På stora landsvägen?

— Ja, Nadia.

Mikael Strogoff var ännu samme man, som svurit att
till hvad pris som helst uppnå sitt mål. Att följa den
stora landsvägen var ginaste sättet att hinna det.

Om Feofar Khans förtrupper visade sig, då blefve
det tid att vika af från den stora stråkvägen.

Nadia fattade åter Mikael Strogoffs hand och de
vandrade vidare.

Den följande dagens morgon, den 12 September,
gjorde de en kort rast vid den tjugu verst längre fram
belägna köpingen Tulunovskoje. Den var bränd och öde.
Under hela natten hade Nadia sökt efter Nikolas lik,
troende att det blifvit qvarlemnadt på landsvägen, men
fåfängt genomletade hon ruinerna och mönstrade de döde.
Hittills tycktes Nikolas hafva blifvit skonad. Men
sparade man honom icke för något grymt straff, då han
komme fram till lägret vid Irkutsk?

Utmattad af hunger hade Nadia, hvars följeslagare
led lika grymt deraf, varit nog lycklig att i ett hus i
köpingen finna ett litet förråd torkadt kött och <i>sukharis</i>,
brödkakor, hvilka torkade kunna hur länge som helst
bevara sina närande egenskaper. Mikael Strogoff och
den unga flickan togo med sig så mycket de kunde
bära. De hade alltså lifsmedel för flere dagar, och hvad
beträffar vatten, borde sådant icke tryta i denna trakt,
hvilken genomströmmas af tusen små bifloder till Angara.

De fortsatte vandringen. Mikael Strogoff gick med
raska steg, men dock saktande hastigheten något af
undseende för sin följeslagerska. Nadia, hvilken icke ville
blifva efter, ansträngde sig att följa med. Lyckligtvis
kunde Mikael Strogoff icke se, i hvilket eländigt tillstånd
tröttheten bragt henne.

Han kände det dock.

— Dina krafter äro uttömda, stackars barn, —
sade han emellanåt till henne.

— Nej, — svarade hon.

— När du inte orkar gå längre, skall jag bära dig,
Nadia.

— Ja, Mikael.

Denna dag måste man öfvergå den lilla floden Oka,
men der fans ett vadställe, hvarför det icke mötte någon
svårighet att komma öfver den.

Himlen var mulen, temperaturen dräglig. Man
kunde emellertid befara, att det skulle draga ihop till
regn, hvilket blefve en tillökning i deras elände. Några
störtskurar kommo också, men de gingo snart öfver.

Sålunda vandrade de oafbrutet vidare, hållande
hvarandra i handen och talande föga, derunder Nadia kastade
spejande blickar både framför och bakom sig. Två
gånger om dagen rastade de. I några hyddor fann Nadia
ytterligare litet af detta fårkött, som är så vanligt i
detta land och som icke kostar mer än två och en half
kopek skålpundet.

Men tvärt emot hvad Mikael Strogoff kanske
hoppats, kunde icke upptäckas en enda lastdragare. Hästar,
kameler, alla hade blifvit dödade eller bortförde. Man
måste alltså fortsätta vandringen öfver den ändlösa steppen.

Spåren efter den tredje tartariska kolonnen, hvilken
ryckte an mot Irkutsk, hade ännu ej upphört. Här låg
en död häst, der en öfvergifven kärra. Liken af
olyckliga sibirier betecknade också vägen, förnämligast, då man
kom i närheten af byarna. Betvingande sin motvilja
mönstrade Nadia noga alla dessa lik.

Öfver hufvud taget hotade faran icke framifrån
utan bakifrån. Avantgardet till emirens hufvudstyrka,
öfver hvilken Ivan Ogareff förde befälet, kunde visa sig
hvilket ögonblick som helst. De båtar, som afsändts från
nedre Jenisej, hade bort uppnå Krasnojarsk, och på dessa
kunde tartarerna genast öfvergå floden. Vägen var nu
fri för inkräktarne. Ingen rysk kår kunde afspärra den
mellan Krasnojarsk och Bajkal-sjön. Mikael Strogoff
väntade sig alltså ankomsten af tartariska spejare.

Vid hvarje halt de gjorde, gick derför Nadia upp på
någon höjd och kastade spanande blickar åt vester, men
ännu antydde intet dammoln en annalkande ryttartrupp.

Derefter fortsatte de vandringen, och då Mikael
Strogoff kände, att det var han, som drog Nadia framåt,
saktade han sin gång något. De samtalade föga och då så
skedde endast om Nikolas. Den unga flickan erinrade
om allt, hvad denne deras reskamrat under några dagar
varit för dem.

I sina svar sökte Mikael Strogoff ingifva Nadia
något hopp, hvaraf dock hos honom ej fans minsta skymt,
ty han visste mycket väl, att den olycklige ej skulle
undgå döden.

En dag sade Mikael Strogoff till den unga flickan:

— Du talar aldrig om min mor, Nadia?

Hans moder, huru skulle Nadia väl kunnat tala om
henne? Hvarför rifva upp hans smärta? Var icke den
gamla sibiriskan död? Hade icke sonen gifvit den sista
kyssen åt den på Tomsk-platån utsträckta döda kroppen?

— Tala med mig om henne, Nadia, — sade
emellertid Mikael Strogoff. — Tala, du gör mig ett nöje
dermed!

Och nu gjorde Nadia, hvad hon hittills icke gjort.
Hon berättade allt hvad som hade tilldragit sig mellan
Marfa och henne efter deras möte i Omsk, der de råkat
hvarandra för första gången. Hon omtalade, huru hon
liksom genom en oförklarlig instinkt dragits till den
gamla fångna qvinnan utan att känna henne, hvilka
omsorger hon egnat henne och huru den gamla å sin sida
tröstat henne.

Då var Mikael Strogoff ännu för Nadia blott Nikolas
Korpanoff.

— Hvilket jag alltid hade bort förblifva! —
svarade Mikael Strogoff, i det hans panna mörknade.

En stund derefter tillade han:

— Jag har svikit min ed, Nadia. Jag hade svurit
att inte uppsöka min mor!

— Men du har ju inte uppsökt henne, Mikael! —
svarade Nadia. — Endast slumpen har fört dig
tillsammans med henne!

— Jag hade svurit att, hvad än komme att hända,
inte förråda mig!

— Mikael, Mikael! Kunde du väl vid åsynen af
den öfver Marfa Strogoff höjda knutpiskan styra dig?
Nej, det fins ingen, som kan hindra en son att hjelpa
sin mor!

— Jag har svikit min ed, Nadia, — svarade Mikael
Strogoff. — Må Gud och Fadren förlåta mig det!

— Mikael, — sade den unga flickan, — jag har
en fråga att göra dig. Svara mig inte, om du ej anser
dig böra göra det. Hvad du än säger, kan det inte
såra mig.

— Tala, Nadia.

— Hvarför är du nu, sedan man fråntagit dig
tsarens bref, så angelägen att uppnå Irkutsk?

Mikael Strogoff tryckte hårdare sin följeslagerskas
hand, men han svarade icke.

— Kände du då innehållet af detta bref, innan du
lemnade Moskva? — återtog Nadia.

— Nej, jag kände det inte.

— Bör jag tro, Mikael, att endast önskan att
öfverlemna mig i min fars händer för dig till Irkutsk?

— Nej, Nadia, — svarade Mikael Strogoff
allvarsamt. — Jag skulle bedraga dig, om jag läte dig tro att
så är förhållandet. Jag går dit min pligt befaller mig
att gå. Hvad beträffar att jag för dig till Irkutsk, är
det inte du, Nadia, som nu för mig dit? Har du inte
hundrafaldt vedergält de tjenster, jag kunnat göra dig?
Jag vet inte, om ödet skall upphöra att förfölja oss, men
den dag, då du tackar mig för att jag öfverlemnat dig i
din fars händer, skall jag tacka dig, derför att du fört
mig till Irkutsk!

— Stackars Mikael! — svarade Nadia, djupt rörd.
— Tala inte så! Inte är det detta svar, jag begär af
dig! Hvarför har du nu sådan brådska att uppnå Irkutsk?

— Emedan jag måste hinna fram dit före Ivan
Ogareff! — utbrast Mikael Strogoff.

— Till och med ännu?

— Ja, Nadia, och jag skall komma dit!

Då Mikael Strogoff sade dessa sista ord, yttrade
han dem ej blott af hat mot förrädaren, men Nadia
förstod att hennes följeslagare ej sade henne allt och att
han ej kunde säga henne allt.

Tre dagar senare, den 15 September, uppnådde de
köpingen Kuitunskoje, belägen på ett afstånd från
Tulunovskoje af sjuttio verst.

Den unga flickan förmådde nu gå blott med
yttersta svårighet. Hennes värkande fötter kunde knappt
bära henne. Men hon ansträngde sig, hon kämpade mot
tröttheten, och hennes enda tanke var denna:

— Efter han inte kan se mig, skall jag gå ända
tills jag stupar!

För öfrigt mötte hon intet hinder på denna del af
vägen, och lika litet hotade vidare någon fara, sedan
tartarerna passerat. Endast mycken ansträngning.

Sålunda fortgick det i tre dagar. Det syntes
tydligt, att den tredje inkräktarkolonnen framryckte raskt
mot öster. Detta såg man af den ödeläggelse, den
lemnade bakom sig, af askan, som icke rykte längre, af de
på marken liggande, redan i upplösning stadda döda
kropparna.

I vester kunde intet upptäckas. Emirens förtrupper
syntes icke till. Mikael Strogoff förleddes derigenom att
göra de osannolikaste gissningar för att förklara detta
dröjsmål. Hotade ryssarna med tillräckliga stridskrafter
direkt Tomsk eller Krasnojarsk? Riskerade alltså den
tredje kolonnen, skild från de båda andra, att blifva
afskuren från dem? Om så var förhållandet, skulle det
blifva lätt för storfursten att försvara Irkutsk, och den
tid, som vinnes mot en invasion, är ett nytt medel att
drifva den tillbaka.

Mikael Strogoff öfverlemnade sig stundom åt dessa
förhoppningar, men snart insåg han allt det öfverdrifna
i dem, och han räknade icke längre på något annat än
på sig sjelf, liksom om storfurstens räddning legat
uteslutande i hans händer!

Sextio verst skilde Kuitunskoje från Kimilteiskoje,
en liten köping belägen på något afstånd från Dinka, en
biflod till Angara. Icke utan fruktan tänkte Mikael
Strogoff på det hinder, som denna icke så oansenliga
biflod lade i hans väg. Det kunde icke blifva fråga om
att erhålla färjor eller båtar, och då han redan förut
<img>Ett hufvud stack upp ur mullen (sid. 348).</img>
under lyckligare förhållanden öfvergått Dinka, erinrade
han sig, att den var svår att öfvervada. Men om han
väl kommit öfver detta vattendrag, skulle ingen flod,
ingen ström vidare korsa den återstående delen af vägen
till Irkutsk, hvilken har en längd af 230 verst.

Man behöfde icke mindre än tre dagar för att uppnå
Kimilteiskoje. Nadia släpade sig framåt. Huru stor än
hennes moraliska energi var, måste den fysiska styrkan
dock svika henne. Mikael Strogoff visste det allt för väl!

Om han icke varit blind, skulle Nadia utan tvifvel
sagt åt honom:

— Gå, Mikael; lemna mig qvar här i någon hydda!
Upphinn Irkutsk! Uppfyll ditt värf! Besök min far!
Säg honom hvar jag är! Säg honom att jag väntar
honom, och ni skola nog båda två leta rätt på mig!
Fortsätt din vandring! Jag känner ingen fruktan! Jag skall
gömma mig för tartarerna! Jag skall bevara mig åt
honom, åt dig! Gå, Mikael! Jag orkar ej längre!

Flere gånger var Nadia tvungen att stanna. Mikael
Strogoff tog henne då på sina armar, och vid dessa
tillfällen, då han icke längre behöfde tänka på att den unga
flickan öfveransträngde sig, gick han med outtröttliga
steg ännu fortare.

Den 18 September kl. 10 på aftonen uppnådde de
ändtligen Kimilteiskoje. Från toppen af en kulle
upptäckte Nadia vid horisonten en något mindre, mörk linie.
Det var Dinka. Några blixtar återspeglades i dess vatten,
blixtar utan åska, som upplyste rymden.

Nadia ledde sin följeslagare genom den i ruiner
lagda köpingen. Askan efter branden hade kallnat. Det
var åtminstone fem eller sex dagar, sedan tartarerna
dragit fram der.

Ankomne till de sista husen i köpingen nedsjönk
Nadia på en stenbänk.

— Skola vi rasta? — frågade Mikael Strogoff henne.

— Natten har brutit in, Mikael, — svarade Nadia.
— Vill du inte hvila dig några timmar?

— Jag skulle velat öfvergå Dinka, — svarade
Mikael Strogoff, — jag skulle velat få denna flod emellan
oss och emirens förtrupper. Men du kan ej ens släpa
dig fram längre, min stackars Nadia!

— Kom, Mikael, — svarade den unga flickan, i
det hon fattade sin följeslagares hand och drog honom
med sig.

Det var på två eller tre versts afstånd från detta
ställe, som Dinka skar Irkutsk-vägen. Den unga flickan
ville försöka uthärda denna sista ansträngning, hvarom
Mikael Strogoff bad henne.

De vandrade alltså vidare vid skenet af blixtarna.
De gingo nu genom en ändlös öken, i hvars midt den
lilla floden förlorade sig. Intet träd, ingen kulle stack
upp öfver denna ofantliga slätt, hvarmed den sibiriska
steppen å nyo började. Ej en vindfläkt märktes i
atmosferen, hvars lugn skulle gjort det möjligt för minsta
ljud att fortplanta sig i oändlighet.

Plötsligt stannade Mikael Strogoff och Nadia liksom
om deras fötter fastnaglats vid marken. En hund skälde
på steppen!

— Hör du? — sade Nadia.

Derefter följde ett klagorop, ett förtviflans skri,
liknande den sista kallelsen från en döende menniska.

— Nikolas! Nikolas! — utbrast den unga flickan,
gripen af en hemsk aning.

Mikael Strogoff, hvilken lyssnade, skakade på
hufvudet.

— Kom, Mikael, kom! — sade Nadia.

Och den unga flickan, hvilken ögonblicket förut
knappt släpat sig fram, återfick plötsligt sina krafter
under inflytandet af en häftig öfverretning.

— Vi ha vikit af från vägen? — sade Mikael,
kännande att han icke längre trampade den dammiga
marken utan en jemn gräsmatta.

— Ja ... vi måste det! — svarade Nadia. — Det
var derifrån, från höger sida, som skriket kom!

Några minuter senare hade de icke mer än en half
verst till Dinkas strand.

Än en gång skälde hunden, men ehuru det denna
gång ljöd svagare, var det dock närmare.

Nadia stannade.

— Ja! — sade Mikael Strogoff. — Det är Serko
som skäller! Han har följt sin husbonde!

— Nikolas ropade den unga flickan.

Hennes kallelse förblef obesvarad.

Endast några roffoglar flögo upp och försvunno i
rymden.

Mikael Strogoff lyssnade.

Nadia blickade omkring sig öfver slätten, men hon
såg ingenting.

Och dock höjdes åter en röst, hvilken denna gång
klagande hviskade:

— Mikael!

Derefter framrusade till Nadia en blödande hund.

Det var Serko.

Nikolas Pigassoff kunde icke vara långt borta.
Endast han hade kunnat framhviska namnet Mikael!

Hvar var han?

Nadia hade icke längre styrka att ropa på honom.

Krypande på marken kände Mikael Strogoff sig för
med handen.

Plötsligt skälde Serko åter till och störtade sig
öfver en jettelik fogel, hvilken strök utefter marken.

Det var en gam.

Nu rusade Serko mot fogeln, hvilken åter höjde sig,
men återvändande för att förnya anfallet, sårade han
hunden. Denne gjorde ännu ett språng mot gamen,
hvilken gaf honom ett förfärligt hugg i hufvudet, och denna
gång föll Serko liflös till marken.

I det samma uppgaf Nadia ett fasans skri.

— Der... der! — sade hon.

Ett hufvud stack upp ur mullen. Hon skulle ha
stött emot det med foten, om icke en blixt i det samma
klart upplyst steppen.

Nadia föll på knä bredvid detta hufvud.

Enligt det gräsliga tartariska bruket hade Nikolas
Pigassoff blifvit ända till balsen begrafven i jorden,
hvarefter man lemnat honom att dö af hunger och törst,
söndersliten af vargars tänder eller roffoglars näbb. Ett
förfärligt straff för offret, som jorden fängslar, som denna
mull, hvilken den olycklige icke kan uppkasta, binder,
alldenstund hans armar äro tryckta intill kroppen liksom
likets i dess kista! Lefvande i denna lerform, som den
lifdömde är oförmögen att krossa, återstår honom intet
annat än att anropa den allt för långsamt kommande
döden.

Här var det tartarerna för tre dagar sedan hade
nergräft sin fånge!

I trenne dagar väntade Nikolas på hjelpen, som
skulle komma för sent!

Gamarna hade varseblifvit detta öfver marken
uppstickande hufvud, och under några timmar hade hunden
försvarat sin herre mot de glupska roffoglarna.

Mikael Strogoff kastade upp mullen med sin knif
för att hjelpa den ännu lefvande Nikolas ur hans graf.

Nikolas’ hittills slutna ögon öppnades åter.

Han igenkände Mikael Strogoff och Nadia.

Derefter hviskade han:

— Farväl, mina vänner! Jag är nöjd att ha
återsett er! Beden för mig!...

Dessa ord voro hans sista.

Mikael Strogoff fortfor att kasta upp mullen,
hvilken, fast tilltrampad, fått klippans hårdhet, och omsider
lyckades han uppdraga den olycklige.

Han lyssnade om hjertat ännu klappade. Det slog
icke längre.

Då beslöt han att begrafva den arme unge mannen,
så att han icke skulle ligga blottstäld på steppen, och
hålet, hvari Nikolas hade blifvit nedgräfd lefvande,
utvidgade och förstorade han, så att han deri kunde
nedlägga den döde. Den trogne Serko skulle få ligga
bredvid sin herre.

I detta ögonblick hördes starkt buller på vägen, dit
man hade på sin höjd en half verst.

Mikael Strogoff lyssnade.

Af bullret fann han, att en ryttartrupp närmade sig
Dinka.

— Nadia, Nadia! — sade han med låg röst.

Vid dessa ord reste sig den unga flickan, som varit
försjunken i bön.

— Se, se! — sade han till henne.

— Tartarerna! — hviskade hon.

Det var verkligen emirens avantgarde, som i raskt
traf red framåt Dinka.

— De skola inte afhålla mig från att begrafva
honom ! — sade Mikael Strogoff.

Och han fortsatte sitt arbete.

Snart nedlades Nikolas’ kropp med händerna
hopknäppta öfver bröstet i denna graf.

Sedan Mikael Strogoff och Nadia knäfallit, bådo de
en sista gång för den stackars oförarglige och gode
Nikolas, hvilken med sitt lif fått betala sin vänskap för dem.

— Och nu, — sade Mikael Strogoff, i det han
fyllde igen grafven, — skola steppens vargar inte kunna
sluka honom!

Sedan sträcktes hans hand hotande efter den
förbiridna ryttarskaran.

— Framåt, Nadia! sade han.

Mikael Strogoff kunde icke längre följa vägen,
hvilken nu var upptagen af tartarerna. Han måste taga
kosan öfver steppen och kringgå Irkutsk.

Han behöfde alltså icke tänka på att öfvergå Dinka.

Nadia förmådde icke längre släpa sig fram, men hon
kunde se för honom. Han tog henne på sina armar och
styrde sina steg mot sydvest.

Ännu hade han mer än tvåhundra verst att
tillryggalägga. Huru gick detta till? Huru kom det sig, att han
icke dukade under för så många ansträngningar? Huru
kunde han lifnära sig under vägen? Genom hvilken
öfvermensklig energi lyckades han passera de första
afsatserna af Sayansk-bergen ?

Hvarken Nadia eller han skulle kunnat säga det!

Och dock utbredde sig tolf dagar derefter, den 2
Oktober klockan 6 eftermiddagen, en ofantlig vattenyta
nedanför Mikael Strogoffs fötter.

Det var Bajkal-sjön.

*
</chapter>

<chapter name="27. Bajkal och Angara">
<table o>
<td c><big>TJUGUSJUNDE KAPITLET.</big>
<td c><h2>Bajkal och Angara.</h2>
</table>

Bajkal-sjön ligger 1,700 fot öfver hafsytan. Dess
längd är omkring nio hundra verst, dess bredd hundra.
Dess djup känner man icke. Fru de Bourboulon
berättar, efter båtskepparnes utsago, att denna sjö vill
heta "Bajkal-hafvet". Om man kallar den Bajkal-sjön,
råkar den genast i raseri. Emellertid har, om man får
tro sägnen, aldrig en ryss drunknat deri.

Denna ofantliga vattenbassin, som näres af mer än
tre hundra strömmar, inneslutes i en praktfull ram af
vulkaniska berg. Den har intet annat aflopp än Angara,
hvilken efter att hafva flutit förbi Irkutsk, utfaller i
Jenisej strax ofvanför staden Jeniseisk. Hvad beträffar
de Bajkal-sjön omgärdande bergen äro de en gren af
Tungnu-kedjan, som sammanhänger med Altai-bergens
stora orografiska system.

Redan vid denna tidpunkt lät kölden känna af sig,
och såsom inträffar i dessa egendomliga klimatiska
förhållanden underkastade trakter, tycktes hösten komma
att uppgå i en för tidig vinter.

Man var i första dagarne af Oktober. Solen gick
nu ned bakom horisonten klockan 5 på eftermiddagen,
och de långa nätterna kommo termometern att sjunka
under nollpunkten. Den första snön, hvilken borde
qvarligga ända till sommaren, hvitklädde redan de i
Bajkal-sjöns närhet befintliga bergtopparne. Under den sibiriska
vintern öfverkorsas detta till en tjocklek af flera fot
frusna innanhaf af kurirernas och karavanernas slädar.

Antingen nu det kommer sig deraf, att man brister
i artighet mot Bajkal genom att kalla den "herr sjön"
eller af något mera meteorologiskt skäl, säkert är att den
är utsatt för häftiga stormar. Dess vågor, hvilka äro
korta såsom alla innanhafs, äro mycket fruktade af
färjor, pråmar och ångbåtar, som plöja den under sommaren.

Det var till sjöns sydvestra ända Mikael Strogoff
ankom, bärande Nadia, hvars hela lif, att så säga,
koncentrerades i ögonen. Hvad annat kunde de vänta i
denna vilda del af provinsen än att dö der af
utmattning och brist? Och dock hvad återstod att
tillryggalägga af denna långa väg på sex tusen verst, innan
tsarens kurir kunde uppnå sitt mål? Endast sextio verst
utefter sjöns strand ända till Angaras mynning och åttio
verst från Angaras mynning till Irkutsk, tillsammans
140, eller tre dagars resa för en kraftfull och härdig
man, äfven till fots.

Kunde Mikael Strogoff ännu vara denne man?

Säkert ville himlen icke ställa honom på detta prof.
Det tsarens kurir envist förföljande ödet syntes vilja
skona honom ett ögonblick. Detta hörn af Bajkal, denna
del af steppen, hvilken han trodde öde, såsom den alltid
eljest är, var det dock icke nu.

<img>En gammal båtskeppare på Bajkal hade tagit befälet (sid. 355)</img>

Ett femtiotal individer voro samlade vid den vik,
som sjön bildar i sydvest.

Nadia varseblef genast denna grupp, då Mikael
Strogoff, bärande henne på sina armar, trädde ut ur
klippdälden.

Den unga flickan måste ett ögonblick frukta, att
det var en trupp tartarer, som blifvit utskickad för att
genomströfva Bajkal-sjöns stränder, och i sådant fall
skulle det ha varit en omöjlighet för dem att fly.

Men Nadia lugnade sig hastigt i detta afseende.

— Ryssar! — utbrast hon.

Och efter en sista ansträngning slötos hennes
ögonlock och hennes hufvud nedsjönk på Mikael Strogoffs
bröst.

Men de hade blifvit upptäckta, och några af
ryssarne, hvilka skyndade fram, förde den blinde och den
unga flickan ned på stranden af en liten sandbugt, vid
hvilken en flotte låg fastbunden.

Flotten skulle afgå.

Dessa ryssar voro flyktingar af olika
samhällsställning, hvilka samma intresse hade förenat på denna punkt
af Bajkals strand. Drifna tillbaka af de tartariska
spejarne, hade de försökt fly till Irkutsk, men då detta var
dem omöjligt landvägen, sedan inkräktarne satt sig i
besittning af Angaras båda stränder, hoppades de kunna
nå sitt mål genom att fara utför floden, hvilken flyter
förbi staden.

Deras plan kom Mikael Strogoffs hjerta att klappa
häftigt. En sista utsigt att lyckas grydde för honom.
Men han hade nog styrka att dölja den, alldenstund han
nu mera än någonsin ville bevara sitt inkognito.

Flyktingarnes plan var mycket enkel. I Bajkal
går en ström utmed sjöns öfre strand ända till Angaras
mynning. Af denna ström ville man nu draga fördel
för att till en början uppnå Bajkals utlopp. Från denna
punkt till Irkutsk skulle den starka strömmen föra dem
med en hastighet af tio till tolf verst i timmen. På en
och en half dag borde de alltså få staden i sigte.

Inga farkoster funnos här. Man måste derför skaffa
sig något annat transportmedel. En timmerflotte,
liknande dem som vanligtvis drifva utför de sibiriska
floderna, hade blifvit bygd. En furuskog, som reste sig
på stranden, hade släppt till denna flytande apparat.
De sins emellan medelst vidjor förenade stammarne
bildade en platform, hvarpå hundra personer lätt skulle
kunnat få rum.

Om bord på denna flotte fördes nu Mikael Strogoff
och Nadia.

Den unga flickan hade återfått medvetandet. Man
gaf henne och hennes följeslagare något att äta.
Derefter lades Nadia på en löfbädd, hvarpå hon genast föll
i en djup sömn.

I sina svar på de frågor, som stäldes till Mikael
Strogoff, nämnde han ingenting, om hvad som tilldragit
sig i Tomsk. Han sade sig vara en invånare från
Krasnojarsk, hvilken icke hade kunnat uppnå Irkutsk, innan
emirens trupper ankommit till Dinkas högra strand, och
han tillade att efter all sannolikhet hufvudstyrkan af de
tartariska stridskrafterna lägrat sig framför Sibiriens
hufvudstad.

Här var alltså intet ögonblick att förlora.
Dessutom blef kölden allt starkare. Temperaturen sjönk om
natten under noll. Is hade redan bildat sig på Bajkals
yta. Om det också var lätt att manövrera flotten på
sjön, blefve så ingalunda förhållandet mellan Angaras
stränder för den händelse att is komme att uppfylla
sjelfva floden.

Af alla dessa skäl måste flyktingarne utan
dröjsmål begifva sig af.

Klockan 8 på aftonen lösgjordes tågen, och drifven
nedåt af strömmen, följde flotten stranden. Långa störar,
hvilka sköttes af några handfasta mujiker, voro
tillräckliga att reglera dess rigtning.

En gammal båtskeppare på Bajkal hade tagit befälet
öfver flotten. Han var en sextiofemårig, väderbiten man.

Ett hvitt, tjockt skägg räckte långt ned på hans
bröst. En pelsmössa betäckte hans hufvud, och hans
anletsdrag voro allvarsamma och bistra. Hans vida och
långa kappa, omkring hvilken vid midjan var spändt ett
bälte, nådde honom ända ned till hälarne.

Denne tystlåtne, på flottens akter sittande gubbe
kommenderade blott med sina rörelser och sade icke tio
ord på tio timmar.

För öfrigt inskränkte sig hela manövreringen till att
hålla flotten i strömfåran, hvilken gick utefter stranden
utan att draga sig åt sjöns midt.

Vi hafva sagt, att ryssar af olika samhällsställning
hade tagit plats på flotten. Till de infödda mujikerna
— män, qvinnor, gubbar och barn — hade äfven slutit
sig trenne pilgrimer, hvilka under sin resa öfverraskats
af invasionen, samt några munkar och en pop.
Pilgrimerna buro vandringsstafvar och lägeln hängande vid
gördeln, och de uppläste sina psalmer med klagande och
entonig röst. Den ena kom från Ukrajna, den andra
från Gula hafvet och den tredje från Finland. Den
sistnämde, hvilken redan var mycket gammal, bar en vid
gördeln med hänglås fäst sparbössa, liksom om den hängt
vid en pelare i en kyrka. Af hvad han inhöstade på
sin långa och ansträngande vandring, fick han ej behålla
något för egen räkning, och han innehade icke ens nyckeln
till detta hänglås, hvilket öppnades först vid hans
återkomst.

Munkarne kommo från norra delen af kejsarriket.
De hade för tre månader sedan lemnat staden Arkangel,
i hvars fysionomi några resande icke utan skäl funnit
en viss likhet med en orientalisk stads. De hade besökt
Heliga öarna nära Karelens kust, klostren Solovetsk och
Troitsa, liksom S:t Antonius’ och S:ta Theodosias
kloster i Kiev, detta Jagellonernas gamla älsklingsresidens,
Simenof-klostret i Moskva, klostret i Kasan samt de
Gammaltroendes kyrka i denna stad, och de voro nu på
väg till Irkutsk. Deras kåpa med kapuschong och
öfriga kläder voro af sars.

Hvad beträffar popen, var han en simpel byprest,
en af dessa 600,000 den stora massans själasörjare, som
finnas inom det ryska riket. Han var nästan lika
tarfligt klädd som mujikerna. Dessa kyrkans tjenare äro
också icke för mer än en bonde, ty inom kyrkan
innehafva de hvarken rang eller magt, såsom bonden odla de
sitt jordstycke, deremellan döpande, vigande och
begrafvande. Sina barn och sin hustru hade denne pop lyckats
rädda undan tartarernas vilda framfart, i det han skickat
bort dem till de norra provinserna. Sjelf hade han
qvarstannat i sin församling ända till sista ögonblicket.
Sedan hade han måst fly, och som vägen till Irkutsk var
afspärrad, hade han tvungits att begifva sig till Bajkal-sjön.

Samlade i fören på flotten, bådo dessa andans män
med regelbundna mellanrum, höjande sin röst midt i denna
tysta natt, och vid slutet af hvarje vers i deras bön kom
<i>Slava Bogu</i> (Ära vare Gud) öfver deras läppar.

Ingen olyckshändelse inträffade under denna färd.

Nadia låg fortfarande försänkt i en djup dvala.

Mikael Strogoff vakade bredvid henne. Blott med
långa mellanrum tillslöt sömnen då och då hans
ögonlock, och ännu vakade hans tanke allt jemt.

Vid daggryningen hade flotten, hvilken fördröjts genom
en ganska stark motvind, som motarbetade strömmen,
ännu fyrtio verst till Angaras mynning. Med all
sannolikhet skulle den icke hinna dit förr än klockan 3 eller
4 på eftermiddagen.

Detta var ingalunda en motgång — tvärt om, ty
flyktingarna komme härigenom att fara utför floden
under natten, och mörkret borde gynna deras ankomst till
Irkutsk.

Den enda farhåga den gamla båtskepparen flera
gånger uttalade var, att is kunde bilda sig på vattenytan.

Natten hade blifvit ytterst kall. Man såg temligen
talrika isflak, pådrifna af vinden, taga kosan mot vester.
Af dem hade man ingenting att frukta, emedan de icke
kunde drifva in i Angara, hvars mynning de nu voro
förbi. Men man kunde befara, att de som kommo från
östra delen af sjön drogos med af strömmen och
fastnade mellan flodens båda stränder.

Deraf kunde möjligen uppstå svårigheter, uppehåll,
kanske till och med oöfvervinneliga hinder, hvilka skulle
hejda flotten.

Mikael Strogoff var alltså utomordentligt intresserad
att få veta, huru det var med sjön och om isstyckena
syntes i stor mängd. Sedan Nadia vaknat, hade han
frågat henne litet emellanåt, och hon beskref för honom
allt hvad som tilldrog sig på vattenytan.

Under det isstyckena sålunda drefvo vidare, visade
sig besynnerliga fenomen på Bajkals yta. Der sågos
nemligen praktfulla källsprång af kokande vatten
uppkastade ur dessa artesiska brunnar, som naturen borrat i
sjelfva sjöbotten. Dessa vattenmassor uppstego till
ansenlig höjd och upplöste sig i ångor, hvilka, belysta af
solstrålarne, lyste i regnbågens alla färger, men som
nästan genast kondenserades af kölden.

Detta egendomliga skådespel skulle säkerligen ha
fängslat en turist, som under full fred och blott för sitt
nöje rest på denna sibiriska sjö.

Klockan 4 på eftermiddagen upptäckte den gamle
skepparen Angaras mynning mellan strandens höga
granitklippor.

Man varseblef på högra stranden den lilla hamnen
Livenitschnaja, dess kyrka, dess få på stranden
uppförda hus.

Men en mycket allvarsam omständighet var, att de
första från öster komna isflaken redan drefvo nedåt
Angara mellan dess stränder. Deras antal borde dock ej
ännu vara så ansenligt, att de kunde afspärra floden, ej
heller var det tillräckligt kallt, för att de skulle kunna
frysa i hop.

Flotten ankom till den lilla hamnen och lade till der.

Den gamle skepparen hade beslutat att göra en rast
här på en timme för att verkställa några oundgängliga
reparationer. De i sär gångna trädstammarne hotade
att skiljas åt, och man måste förena dem ännu fastare,
så att de skulle kunna motstå Angaras ström, hvilken
var mycket stark.

Under den vackra årstiden är hamnen Livenitschnaja
en på- och afstigningsstation för de resande å
Bajkal-sjön, antingen de begifva sig till Kiakhta, den sista
staden på rysk-kinesiska gränsen, eller de återkomma
derifrån. Den är således mycket besökt af ångbåtarne och
alla de små kustfararne på sjön.

Men i detta ögonblick var Livenitschnaja öfvergifvet.
Dess invånare hade icke velat qvarstanna och blottställa
sig för tartarerna, hvilka nu genomströfvade Angaras
båda stränder. De hade till Irkutsk skickat hela sin
lilla flotta af båtar och farkoster, som vanligtvis
öfvervintrar i deras hamn, och sedan de bortfört allt, hvad de
kunde medtaga, hade de flytt undan till östra Sibiriens
hufvudstad.

Den gamle skepparen stannade alltså icke för att i
hamnen Livenitschnaja hopsamla nya flyktingar, och dock
rusade i samma ögonblick flotten lade till två män ut
ur ett öfvergifvet hus och sprungo af alla krafter ned
till stranden.

Den på aktern af flotten sittande Nadia kastade
förströdda blickar omkring sig.

Ett anskri var nära att undslippa henne. Hon
fattade Mikael Strogoffs hand, hvarvid denne lyfte upp
hufvudet.

— Hvad är det, Nadia? — frågade han.

— Våra två reskamrater, Mikael!

<img>"Kom", sade Nadia till honom (sid. 363).</img>

— Den der fransmannen och engelsmannen, med
hvilka vi sammanträffade i Ural-bergen?

— Ja.

Mikael Strogoff spratt till, ty det stränga inkognito,
som han ville bevara, äfventyrade att blifva afslöjadt.

Det var också icke längre Nikolas Korpanoff, som
Alcide Jolivet och Harry Blount nu skulle se i honom,
utan den verklige Mikael Strogoff, tsarens kurir.

De båda korrespondenterna hade redan
sammanträffat med honom två gånger efter deras skilsmessa,
hvilken egde rum på skjutshållet i Ischim, den ena i
lägret vid Zabediero, då han med knutpiskan slog Ivan
Ogareff i ansigtet, den andra i Tomsk, då han fick sin
dom af emiren. De visste alltså, hvad de borde tänka
om honom och hvem han verkligen var.

Mikael Strogoff fattade hastigt sitt beslut.

— Nadia, — sade han, — bed denne engelsman
och denne fransman så fort, de satt sin fot om bord på
flotten komma till mig!

Det var verkligen Harry Blount och Alcide Jolivet,
som icke slumpen, utan händelsernas tvång fört till
hamnen Livenitschnaja på samma sätt som förhållandet varit
med Mikael Strogoff.

Såsom man vet hade de, efter att hafva närvarit
vid tartarernas intåg i Tomsk, aflägsnat sig, innan den
förfärliga straffdom öfver Mikael Strogoff, som afslöt
festen, gick i fullbordan. De betviflade alltså icke, att
deras gamla reskamrat blifvit förd till döden, det enda
de icke visste var, att han blifvit bländad på emirens
befallning.

Sedan de skaffat sig hästar, hade de alltså lemnat
Tomsk samma afton, i det fasta beslutet att för
framtiden datera sina korrespondenser från de ryska
lägerplatserna i östra Sibirien.

Alcide Jolivet och Harry Blount styrde i sträckt
galopp kosan mot Irkutsk. De hoppades kunna hinna
dit före Feofar Khan, och de skulle otvifvelaktigt hafva
gjort det, i fall icke denna tredje kolonn, kommande från
trakterna söder om Jenisejs-dalen, så oförmodadt
uppträdt på skådeplatsen. I likhet med Mikael Strogoff
hade de blifvit genskjutne till och med, innan de kunnat
uppnå Dinka. Deraf nödvändigheten för dem att begifva
sig ned till Bajkal-sjön.

Då de ankommo till Livenitschnaja, funno de
hamnen redan öde. Å andra sidan var det dem omöjligt
att komma in i Irkutsk, hvilket var kringrändt af de
tartariska arméerna.

De hade alltså befunnit sig der i tre dagar och voro
i den största förlägenhet, då flotten ankom.

Nu meddelades dem flyktingarnes plan.
Obestridligen hade man här en utsigt att kunna passera obemärkt
under natten och sålunda komma in i Irkutsk.

De beslöto alltså våga försöket.

Alcide Jolivet vände sig genast till den gamla
skepparen, bedjande, att han och hans reskamrat skulle få
följa med på flotten, erbjudande honom, att de skulle
betala, hvilket som helst pris han begärde.

— Här betalar man inte, — svarade honom
allvarsamt den gamla skepparen, — man vågar sitt lif, det
är allt.

De båda tidningskorrespondenterna gingo alltså om
bord på flotten, och Nadia såg dem taga plats i fören.

Harry Blount var allt jemt samma kalla engelsman,
som under hela färden öfver Ural-bergen knapt sagt ett
ord åt henne.

Alcide Jolivet tycktes vara något allvarsammare än
vanligt, och man torde medgifva, att hans allvar
rättfärdigades af omständigheterna.

Alcide Jolivet hade, som sagdt, tagit plats i fören
på flotten, då han kände en hand läggas på sin arm.

Han vände sig om och igenkände Nadia, systern till
den som numera icke längre var Nikolas Korpanoff utan
Mikael Strogoff, tsarens kurir.

Ett utrop af öfverraskning undföll honom, då han
såg den unga flickan föra ett finger till sina läppar.

— Kom, — sade Nadia till honom.

Med likgiltig uppsyn gjorde Alcide Jolivet ett
tecken åt Harry Blount att komma med, hvarefter han
följde den unga flickan.

Men om de båda korrespondenternas förvåning öfver
att träffa Nadia på denna flotte varit stor, så blef den
gränslös, då de fingo se Mikael Strogoff, hvilken de icke
kunde tro ännu befinna sig i lifvet.

Vid deras annalkande hade Mikael Strogoff icke rört
sig ur fläcken.

Alcide Jolivet hade vändt sig till den unga flickan.

— Han ser er inte, mina herrar, — sade Nadia.
— Tartarerna hafva bländat honom! Min stackars bror
är blind!

En liflig medömkan afmålade sig i Alcide Jolivets
och hans kamrats ansigte.

Ett ögonblick derefter sutto båda två vid Mikael
Strogoffs sida, tryckte hans hand och väntade på, att han
skulle tala.

— Mina herrar, — sade Mikael Strogoff med låg
röst, — ni böra inte veta hvem jag är, ej heller hvad
jag kommit att uträtta i Sibirien. Jag ber er respektera
min hemlighet! Lofva ni mig det?

— Vid min heder, — svarade Alcide Jolivet.

— På min gentlemannaära, — tillade Harry Blount.

— Godt, mina herrar.

— Kunna vi vara er till någon nytta? — frågade
Harry Blount. — Vill ni, att vi skola hjelpa er med att
fullborda ert värf?

— Nej, jag föredrager att handla ensam! —
svarade Mikael Strogoff.

— Men dessa uslingar hafva bländat er, — sade
Alcide Jolivet.

— Jag har Nadia, och hennes ögon äro mig nog!

En halftimme senare gick flotten, efter att hafva
lemnat den lilla hamnen Livenitschnaja, in i floden.

Klockan var 5 på eftermiddagen. Natten stundade.
Den borde blifva mycket mörk och äfven mycket kall,
ty temperaturen var under noll.

Om också Alcide Jolivet och Harry Blount lofvat
att bevara Mikael Strogoffs hemlighet, veko de dock icke
från hans sida. De samtalade med låg röst, och
fullständigande hvad han redan visste med hvad de
berättade honom, kunde den blinde göra sig en noggrann
föreställning om sakernas tillstånd.

Det var otvifvelaktigt, att tartarerna hade
kringränt Irkutsk och att de tre kolonnerna förenat sig med
hvarandra. Man kunde alltså icke betvifla, att emiren
och Ivan Ogareff stodo framför den sibiriska hufvudstaden.

Men hvarför denna brådska, som tsarens kurir
visade att hinna fram dit, nu då han icke längre kunde
sjelf till storfursten öfverlemna det kejserliga brefvet,
hvars innehåll han dessutom icke kände till?

Alcide Jolivet och Harry Blount förstodo det lika
litet som Nadia.

För öfrigt kom man icke att tala om det förflutna,
förr än Alcide Jolivet trodde sig böra säga till
Mikael Strogoff:

— Vi äro nästan skyldiga att bedja om ursäkt
derför, att vi inte tryckte er hand vid vår skilsmessa på
skjutshållet i Ischim.

— Nej, ni hade rättighet att tro mig vara feg!

— I alla fall, — sade Alcide Jolivet, — har ni
vackert tilltygat den der uslingens ansigte, och länge
skall det bära spår deraf!

— Nej, inte länge! — svarade enkelt Mikael Strogoff.

En halftimme efter sedan man lemnat Livenitschnaja
voro Alcide Jolivet och hans kamrat underrättade om
de grymma pröfningar, som efter hvarandra öfvergått
Mikael Strogoff och hans följeslagerska. De kunde ej
annat än obetingadt beundra en energi, hvarmed endast den
unga flickans hängifvenhet kunde mäta sig. Och om
Mikael Strogoff tänkte de just, hvad tsaren sagt om
honom i Moskva:

— I sanning, han är en man!

Bland isstyckena, som Angaras ström drog med sig,
ilade flotten snabt utför floden. Ett rörligt panorama
utvecklade sig på flodens båda stränder, och i följd af en
optisk synvilla tycktes det, som om flotten förblef orörlig
framför denna följd af pittoreska synpunkter. Här såg
man höga klippstränder, med besynnerligt formade
granitmassor; der vilda klyftor, hvarur frambröt en forsande
ström; ibland en vidsträckt dal med en ännu rykande
by, vidare täta furuskogar, hvarur uppstego flammande
lågor.

Men om tartarerna öfverallt hade lemnat spår efter
sin framfart, såg man dem ännu icke, ty de hade
företrädesvis samlat sig utanför Irkutsk.

Under tiden upprepade pilgrimerna med hög röst
sina böner, och stötande undan de isstycken, som allt för
nära ansatte flotten, höll den gamla skepparen denna
oföränderligt midt i Angaras snabba ström.

*
</chapter>

<chapter name="28. Mellan två stränder">
<table o>
<td c><big>TJUGUÅTTONDE KAPITLET.</big>
<td c><h2>Mellan två stränder.</h2>
</table>

Klockan 8 på aftonen insvepte, såsom man kunnat
förutse af himlens utseende, ett tjockt mörker hela
trakten. Månen, hvilken var i sin nytändning, borde icke
höja sig öfver horisonten. Från flodens midt kunde man
icke urskilja stränderna. Vid ringa höjd sammansmälte
klipporna med de tunga molnen, som knapt rörde sig.
Tidtals kommo från öster några vindflägtar, hvilka tycktes
dö bort i den smala Angaradalen.

Mörkret kunde ej annat än i hög grad gynna
flyktingarnas planer. Ehuru de tartariska förtrupperna borde
vara fördelade här och der på båda stränderna, hade
flotten dock stora utsigter att passera obemärkt. Det
var icke heller sannolikt, att de belägrande afspärrat
floden i närheten af Irkutsk, alldenstund de visste, att
ryssarna icke kunde få någon hjelp från södra delen af
provinsen. Dessutom skulle naturen sjelf inom kort hafva
åstadkommit denna afspärrning, genom att medelst
kölden hopfoga de mellan båda stränderna hopade isstyckena.

På flotten rådde en fullkomlig tystnad. Allt sedan
den börjat föras utför floden, hade pilgrimernas sånger
tystnat. De bådo ännu, men deras böner voro blott ett
mummel, som icke kunde nå öfver till någondera
stranden. De på timmerstockarna utsträckta flyktingarna bröto
knapt med sina konturer den horisontala vattenlinien.
Den gamla, i fören nära sina karlar liggande
båtskepparen gjorde intet annat än att med en båtshake skjuta
isstyckena åtskils, hvarvid man aktade sig för att
framkalla något buller.

En gynsam omständighet var också isdriften, så vida
den icke längre fram komme att blifva ett oöfverstigligt
hinder i flottens väg. Om denna simmat ensam på floden,
skulle den hafva lupit fara att blifva upptäckt, till och
med genom det tjocka mörkret; nu deremot hopsmälte
den med dessa rörliga ismassor af alla storlekar och
former, och braket, som förorsakades genom de mot
hvarandra stötande isstyckena, öfverröstade också hvarje annat
misstänkt buller.

En mycket skarp köld spred sig genom atmosferen.
Flyktingarne ledo grymt deraf, emedan de icke hade
något annat skydd än några björkruskor. De packade sig
till sammans för att bättre kunna fördraga den sjunkande
temperaturen, hvilken under denna natt kunde uppgå till
— 10 grader. Den smula vind, som kom till dem efter
att hafva snuddat vid de snöklädda bergen i öster, var
bitande kall.

Hopkrupna i aktern, fördrogo Mikael Strogoff och
Nadia utan att beklaga sig denna tillökning i deras
lidanden.

Efter att hafva tagit plats bredvid dem mötte
Alcide Jolivet och Harry Blount så godt de kunde de första
anfallen af den sibiriska vintern. Ingendera af dem sade
nu ett ord åt den andre, ej ens med låg röst.
Dessutom upptog ställningens allvar hela deras
uppmärksamhet. I hvarje ögonblick kunde inträffa en olyckshändelse,
en fara, till och med en katastrof, hvilken de icke skulle
kunna komma ifrån helskinnade.

För att vara en man, som snart ville nå sitt mål,
tycktes Mikael Strogoff vara särdeles lugn. Under de
allvarsammaste förhållanden hade dessutom hans energi
aldrig öfvergifvit honom. Han skymtade redan det
ögonblick, då det omsider blefve honom förunnadt att tänka
på sin moder, på Nadia, på sig sjelf. Han fruktade blott
ett sista missöde — det, att flotten genom isstyckenas
hopfrysning skulle blifva fullkomligt inspärrad, innan
man hade uppnått Irkutsk. Han tänkte blott derpå, för
öfrigt fast besluten att om så behöfdes våga ett yttersta,
djerft försök.

Vederqvickt af några timmars hvila, hade Nadia
återvunnit denna fysiska spänstighet, som olyckan
visserligen ibland kunnat bryta utan att dock någonsin
lyckas böja hennes moraliska energi. Hon tänkte också
att, för den händelse Mikael Strogoff skulle göra en ny
ansträngning att nå sitt mål, borde hon vara redo att
leda honom. Men ju närmare hon kom Irkutsk, desto
tydligare aftecknade sig faderns bild för hennes själs
ögon. Hon såg honom i den belägrade staden, fjerran
från dem han älskade, men — derpå tviflade hon icke —
kämpande mot inkräktarne med hela glöden af sin
patriotism. Om himlen gynnade dem, skulle hon inom
några timmar hvila i hans armar, bringande honom sin
moders sista ord, och ingenting skulle längre skilja dem
åt. Om Vassili Fedors landsflykt icke upphäfdes, skulle
hans dotter blifva en landsflykting, liksom han. I följd
af en naturlig böjelse kom hon att åter tänka på den,
hvilken hon hade att tacka för lyckan att få återse sin
far, på denne ädle följeslagare, på denne "broder", som,
sedan tartarerne blifvit tillbakaslagne, skulle återvända
till Moskva och hvilken hon kanske aldrig mera finge
råka!...

Hvad beträffar Alcide Jolivet och Harry Blount hade
de blott en och samma tanke — att situationen var
ytterst kritisk och att den, väl satt i scen, skulle lemna
stoff till en den mest intressanta korrespondens.
Engelsmannen tänkte alltså på <i>Daily Telegraphs</i> läsare och
fransmannen på sin kusin Madeleines. I grund och
botten var det icke utan, att de båda erforo en viss rörelse.

— Nå, så mycket bättre! — tänkte Alcide Jolivet.
— Man måste själf vara rörd för att kunna röra andra!
Jag tror till och med, att det fins en ryktbar vers, som
syftar derpå, men för f-n, om jag vet...

Och med sina öfvade ögon försökte han
genomtränga det floden insvepande, tjocka mörkret.

Emellertid genomskuro starka ljussken stundtals
mörkret, hvarvid strändernas klippmassor framträdde i
fantastiska skepnader. Än var det en skogsbrand, än
en brinnande by, ett hemskt förnyande af dagens fasor,
dem nattens mörker gjorde ännu hemskare.

Angara upplystes nu från den ena stranden till den
andra. Isstyckena bildade lika många linser, hvilka,
återspeglande ljuset i alla färger, flyttade sig efter flodens
nycker. Bland dessa simmande isstycken passerade flotten
utan att blifva sedd.

Ännu hotade dem faran alltså icke.

Men en fara af annat slag hotade flyktingarna.
Denna fara kunde de icke förutse och framför allt icke
mota den.

Det var Alcide Jolivet, som råkade upptäcka den,
och se här under hvilken form.

Liggande på högra sidan af flotten, hade han stuckit
ned handen i vattnet. Plötsligt öfverraskades han af det
intryck, som beröringen med vattenytan förorsakade
honom. Den tycktes vara af klibbig konsistens, som om
den utgjorts af någon mineralisk olja.

Alcide Jolivet, hvilken kontrollerade känseln med
smaken, fann att han icke hade misstagit sig. Det var
mycket riktigt ett lager af flytande nafta, som simmade
ofvanpå Angaras vatten och af det samma fördes utför
floden.

Simmade då flotten verkligen i detta i så hög grad
lättantändliga ämne? Hvarifrån kom denna nafta? Hade
den genom ett naturfenomen blifvit utbredd öfver
Angaras yta, eller ämnade tartarerna använda den såsom
ett förstörelsemedel? Ville de genom medel, som krigets
lagar aldrig rättfärdiga mellan civiliserade nationer, sträcka
sitt brännande ända till Irkutsk?

Dessa två frågor gjorde sig Alcide Jolivet, men han
ansåg sig icke böra underrätta någon annan än Harry
Blount om, hvad han upptäckt, och bägge kommo öfver
ens om att icke uppskrämma sina reskamrater genom
att för dem omtala denna nya fara.

Man vet att mellersta Asiens mark liknar en svamp,
genomdränkt med bituminösa oljor. I hamnen Baku, på
persiska gränsen, på halfön Apcheron vid Kaskpiska
hafvet, i mindre Asien, i Kina, i Young-Hyan, i Birma
uppsvälla mineraloljekällorna i tusental ur marken. Det
är ett "oljans land", liknande det, som i Nordamerika
nu bär detta namn.

Vid vissa religiösa fester, förnämligast i hamnen
Baku, utgjuta infödingarna, hvilka äro eldsdyrkare, öfver
hafsytan nafta, hvilken lägger sig ofvanpå vattnet,
alldenstund dess täthet är underlägsen dettas. Sedan ett
naftalager sålunda utbredt sig öfver Kaspiska hafvet, antända
de detta och njuta då af det ojemförliga skådespelet af
en eldocean, som böljar och bryter sig för vinden.

Men hvad som är en förlustelse i Baku skulle ha
varit en olycka på Angara. Om nu naftan antändes
genom illvilja eller oförsigtighet, skulle elden i ett
ögonblick fortplanta sig ända bortom Irkutsk.

På det hela taget behöfde man icke befara någon
oförsigtighet på flotten, men man kunde frukta allt af
dessa mordbrandsanläggningar på Angaras båda stränder,
ty för att antända denna naftaström behöfdes det blott,
att en eldbrand eller eldgnista nedföll i floden.

Alcide Jolivets och Harry Blounts farhågor fattar
läsaren bättre än om vi försökte skildra dem. Skulle
det icke ha varit att föredraga att undvika denna nya
fara, lägga till vid den ena stranden, gå i land, vänta?
Dessa frågor gjorde de sig.

— I hvad fall som helst och huru stor faran än må
blifva, — sade Alcide Jolivet, — vet jag en som inte
kommer i land!

Han menade Mikael Strogoff.

Under tiden dref flotten snabt nedåt floden bland
isstyckena, hvilka blefvo allt talrikare.

Hittills hade ingen tartarisk truppafdelning
upptäckts på Angaras stränder, hvilket utvisade att flotten
ännu icke befann sig i närheten af fiendens förposter.
Emellertid trodde sig Harry Blount fram emot kl. 10 på
aftonen se en mängd mörka gestalter röra sig på
isstyckena. Dessa skuggor, som hoppade från det ena isstycket
till det andra, närmade sig hastigt.

— Tartarerna! — tänkte engelsmannen.

Och smygande sig fram till den gamle båtskepparen,
hvilken stod i fören, fäste han dennes uppmärksamhet på
det misstänkta skådespelet.

Den gamle skepparen riktade sina spejande blickar
åt det utpekade hållet.

— Det är bara vargar, — sade han. — Det tycker
jag mer om, än om det varit tartarer. Men vi måste
försvara oss, dock utan buller.

Flyktingarna måste verkligen kämpa mot dessa vilda
rofdjur, som, drifne af hungern och kölden,
genomströfvade provinsen.

Vargarna hade vädrat flotten och snart anföllo de
den. Häraf nödvändigheten för flyktingarna att försvara
sig mot dem, men utan att betjäna sig af eldvapen, ty
man kunde icke vara långt borta från de tartariska
posterna. Qvinnorna och barnen samlade sig midt på
flotten, och beväpnade, somliga med störar, andra med
sin knif och de fleste med käppar, gjorde sig männen i
ordning att tillbakaslå angriparna. De gåfvo icke från
sig ett ljud, men vargarnas tjut genomskar luften.

Mikael Strogoff hade icke velat förblifva overksam.
Han hade sträckt ut sig på den sidan af flotten, som
anfölls af rofdjursskaran. Han hade dragit sin knif, och
hvarje gång en varg kom honom tillräckligt nära, sänkte
han knifven i dess strupe.

Harry Blount och Alcide Jolivet ville icke heller
lägga armarna i kors, och de fingo också ett styft arbete.

Deras följeslagare understödde dem modigt. Hela
detta blodbad försiggick under tystnad, ehuru flere af
flyktingarna icke undsluppo utan allvarsamma bett.

Emellertid tycktes striden icke komma att sluta så
snart. Skaran af vargar tillväxte oupphörligt, och man
kunde befara, att Angaras högra strand skulle blifva
hemsökt af dem.

— Skall då detta aldrig sluta! — sade Alcide
Jolivet, i fullt arbete med sin af blod röda dolk.

Och ännu en halftimme efter anfallets början sprungo
vargarna i hundratal öfver isstyckena.

Krafterna sveko nu synbarligen de utmattade
flyktingarna. Striden vände sig till deras nackdel.

I detta ögonblick hoppade öfver på flotten tio stora
vargar, dem raseriet och hungern gjort ursinniga, och
hvilkas ögon i mörkret lyste såsom glödande kol.

Alcide Jolivet och hans kamrat rusade in bland de
fruktansvärda rofdjuren och Mikael Strogoff trefvade sig
fram mot dem, då en plötslig frontförändring inträffade.

Inom några sekunder hade vargarna öfvergifvit icke
blott flotten utan äfven de på floden spridda isstyckena.
Alla de mörka gestalterna försvunno åt olika håll, och
snart fann man, att de i största hast uppsökt högra
flodstranden.

Saken var den, att vargarna blott i mörkret gå ut
på rof, och nu syntes ett starkt eldsken öfver hela
Angaras lopp.

Det var skenet af en ofantlig brand.

Hela köpingen Poschkavsk stod i ljus låga. Nu
voro tartarerna sysselsatte med att fullborda sitt verk.
Från denna punkt innehade de båda stränderna ända
bortom Irkutsk.

Flyktingarna närmade sig alltså en trakt, der de
lupo fara att blifva upptäckte, och de befunno sig ännu
trettio mil från den sibiriska hufvudstaden.

Klockan var half 12 på natten.

Flotten framgled fortfarande i mörkret mellan
isstyckena, med hvilka den fullkomligt sammansmälte, men
stundom nådde eldskenet ända fram till dem. Också
gjorde de på flotten utsträckta flyktingarna icke den
minsta rörelse, som kunde förråda dem.

Köpingen nedbrann med utomordentlig hastighet.
De af furu byggda husen flammade som om de varit
bestrukna med kåda. Fem hundra hus brunno på samma
gång. Med eldens sprakande blandade sig tartarernas
tjut. Sättande sin båtshake mot de flotten närmast
liggande isstyckena, hade den gamle båtskepparen lyckats
drifva den tillbaka mot högra stranden, och ett afstånd
af tre till fyra hundra fot skilde den nu från stranden
nedanför det flammande Poschkavsk.

Icke desto mindre skulle flyktingarna, på hvilka då
och då skenet från elden föll, säkert blifvit upptäckta,
om icke mordbrännarna varit allt för mycket upptagna
af sitt förstörelseverk.

Man inser, huru stora Alcide Jolivets och Harry
Blounts farhågor borde vara, då de tänkte på det
brännbara ämne, som omgaf flotten.

Massor af gnistor kommo också flygande från husen,
hvilka voro lika många glödande ugnar. Ur rökmolnen
uppstego dessa gnistor i luften till en höjd af fem eller
sex hundra fot.

På den del af högra stranden, hvilken ligger midt
för den brinnande köpingen, tycktes träden och klipporna
stå i låga. Det behöfdes blott, att en gnista föll på
Angaras yta, för att elden skulle fortplanta sig med
strömmen och leda ödeläggelsen öfver från den ena
stranden till den andra.

Det var med kort uppskof undergång för flotten
och alla dem, den hade om bord.

Men lyckligtvis blåste de svaga nattbrisarna icke
åt detta håll. De kommo fortfarande från öster och
drefvo lågorna tillbaka mot vester.

Det var alltså en möjlighet för flyktingarna att
undkomma denna nya fara.

Slutligen hade man passerat den brinnande köpingen.
Småningom försvagades skenet af branden, och de sista
lågorna försvunno, då flotten kom bakom de höga klippor,
som reste sig vid en tvär krökning af Angara.

Det var omkring kl. 12 på natten. Mörkret, som
åter blifvit tjockt, skyddade flotten. Tartarerna
ströfvade fortfarande fram och tillbaka på båda stränderna.
Man såg dem icke längre, men man hörde dem. De
framskjutna förposternas eldar lyste utomordentligt starkt.

Det blef emellertid nödvändigt att manövrera flotten
med ännu större försigtighet bland de sig hopande
isstyckena.

Den gamle skepparen reste sig och mujikerna fattade
åter sina båtshakar. Alla fingo arbeta strängt, och det
blef allt svårare, ty isstyckena hopade sig mer och mer
i floden.

Mikael Strogoff hade trefvat sig fram till fören af
flotten.

Alcide Jolivet hade följt efter honom.

Båda lyssnade till hvad den gamle båtskepparen
och hans män sade.

— Håll ett vaksamt öga åt höger!

— Se der törna isstyckena i hop till venster!

— Bär af! Bär af med din båtshake!

— Inom en timme sitta vi fast!

— Om Gud så vill! — sade den gamle båtskepparen.
— Mot Hans vilja förmå vi intet.

— Ni hör, — sade Alcide Jolivet.

— Ja, — svarade Mikael Strogoff, — men Gud är
med oss!

Emellertid förvärrades situationen allt mera.

Om flotten blefve fastsittande i isen, skulle
flyktingarna icke blott icke komma fram till Irkutsk, utan de
skulle äfven blifva tvungna att öfvergifva den samma,
hvilken, krossad af isstyckena, snart skulle svika dem.
Då skulle vidjorna brista, de våldsamt skilda
furustammarna pressas ned under isskorpan, och de olycklige icke
hafva någon annan tillflykt än sjelfva isstyckena. Vid
dagens inbrott skulle de blifva upptäckta af tartarerna
och utan förskoning nedhuggna af dem!

Mikael Strogoff återvände till aktern, der Nadia
väntade honom. Han närmade sig den unga flickan,
fattade hennes hand och stälde till henne den
oföränderliga frågan:

— Är du färdig, Nadia?

Hvartill hon såsom vanligt svarade:

— Jag är färdig!

Flotten dref ännu några verst nedåt floden bland
isstyckena. Om Angara blef smalare, skulle isen stänga
vägen för flotten, och följaktligen skulle denna icke
komma längre. Redan hade dess fart saktats betydligt.
I hvarje ögonblick inträffade sammanstötningar eller måste
man göra en krok, hvilket allt medförde oroande uppehåll.

Slutligen återstod ej mer än några timmar af natten.
Om flyktingarna icke uppnådde Irkutsk före kl. 5 på
morgonen, hade de intet hopp om att någonsin komma dit.

Men klockan half 2 törnade flotten, trots alla
ansträngningar, mot en tjock ismassa och nu stod den
alldeles stilla. De uppifrån floden kommande isstyckena
rände upp på flotten, pressade den mot det hindrande
isfältet, i följd hvaraf den låg orörlig, som om den
strandat på ett ref.

Här var Angara smalare, blott hälften så bred
som vanligt. Nu hopade sig ismassorna, hvilka frusit
ihop dels genom det ansenliga trycket, dels genom
kölden, hvars intensitet fördubblats. Fem hundra steg nedåt
floden vidgades Angaras brädd åter, och de isstycken,
hvilka småningom skilde sig från nedre sidan af detta
isfält, fortsatte att drifva ned mot Irkutsk. Det är alltså
sannolikt, att isen icke skulle hopat sig i så stor
myckenhet, om flodbädden icke förminskats, och att flotten
fortfarande kunnat drifva utför floden. Men missödet var
ohjelpligt, och flyktingarna måste uppgifva allt hopp om
att nå sitt mål.

Om de haft till sitt förfogande de verktyg, som
hvalfiskfångarna vanligtvis använda för att öppna kanaler åt
sig genom isfälten, om de kunnat genomtränga detta fält
ända till den punkt, der floden vidgar sig, kanske skulle
tid då icke hafva fattats dem.

Men de hade icke en såg, icke en hacka, ingenting,
hvarmed de kunde bräcka denna is, hvilken den ytterliga
kölden gjorde hård som granit.

<img>Nadia klöp framför Mikael Strogoff (sid. 377).</img>

Hvad var nu att göra?

I detta ögonblick hördes bösskott på Angaras högra
strand. Ett regn af kulor rigtades mot flotten.

Hade då de olyckliga blifvit upptäckta?
Otvifvelaktigt, ty bösskott hördes äfven från venstra stranden.
Befinnande sig mellan två eldar, blefvo flyktingarna en
skottafla för de tartariska skyttarna. Några sårades
af kulorna, ehuru dessa i mörkret träffade blott af en
slump.

— Kom, Nadia, — hviskade Mikael Strogoff i den
unga flikans öra.

Utan att invända ett enda ord, fattade Nadia,
beredd till allt, Mikael Strogoffs hand.

— Det gäller att komma öfver detta ishinder, —
sade han med låg röst. — Led mig, men ingen får se
oss lemna flotten!

Nadia lydde.

Mikael Strogoff och den unga flickan smögo sig
genast öfver på isfältet i det djupa mörkret, som blott
då och då genomskars af elden från skjutgevären.

Nadia kröp framför Mikael Strogoff. Kulorna hveno
omkring dem såsom en våldsam hagelskur och smattrade
mot isen. Det skrofliga och af skarpa kanter
genomfårade isfältet, sönderskar deras händer så att blodet
rann, men de kröpo dock allt jemt framåt.

Tio minuter senare hade de uppnått den nedåt
floden vettande delen af isfältet.

Der var Angaras vatten åter fritt. Några isstycken,
som efter hand lossnat från isfältet, drefvo med
strömmen vidare.

Nadia förstod, hvad Mikael Strogoff ämnade försöka.
Hon upptäckte ett isstycke, som ännu löst sammanhängde
med isfältet.

— Kom, — sade Nadia.

Och båda lade sig ned på detta isstycke, som de
genom en lindrig vickning skilde från den öfriga massan.

Isstycket började drifva.

Floden vidgade sig och vägen var fri.

Mikael Strogoff och Nadia hörde böss-skotten,
ångestropen och tartarernas skrän. Sedermera bortdogo
småningom i fjerran dessa klagorop och denna vilda
glädje.

— Stackars menniskor! — mumlade Nadia.

Under en halftimme bortförde strömmen hastigt det

isstycke, som bar Mikael Strogoff och Nadia. I hvarje
ögonblick kunde de befara, att det skulle brista under
dem. Fattadt af strömmen, följde det midten af floden,
och man behöfde icke gifva det en sned rigtning förr än
det blef fråga om att uppnå Irkutsks kajer.

Mikael Strogoff bet ihop tänderna och lyssnade utan
att säga ett enda ord.

Huru nära var han icke målet! Han kände, att han
skulle uppnå det!

Fram emot klockan 2 på morgonen framglänste en
dubbel rad af ljus vid den mörka horisonten, med
hvilken Angaras båda stränder hopsmälte.

Till höger var det lyktskenet från Irkutsk, till
venster eldarna i det tartariska lägret.

Mikael Strogoff hade blott en verst till staden.

— Ändtligen! — mumlade han.

Men plötsligt uppgaf Nadia ett rop.

Vid detta rop reste sig Mikael Strogoff uppå
isstycket, hvilket vacklade. Hans hand sträcktes uppåt
Angara. Hans af det blåaktiga skenet fullt belysta
ansigte var förfärligt att skåda, och liksom hans ögon åter
öppnats för ljuset utbrast han:

— Ah, Gud sjelf är då emot oss!

*
</chapter>
<chapter name="29. Irkutsk">
<table o>
<td c><big>TJUGUNIONDE KAPITLET.</big>
<td c><h2>Irkutsk.</h2>
</table>

Irkutsk, östra Sibiriens hufvudstad, har under
vanliga förhållanden en befolkning af 30,000 invånare. På
en temligen hög, medelst konst åstadkommen upphöjning
af Angaras högra strand resa sig dess kyrkor, öfver
hvilka skjuta upp spirorna af en ståtlig katedral, och
dess i pittoresk oordning uppförda hus.

Sedt på något afstånd, från toppen af det berg,
som ett tjugutal verst derifrån beherskar den stora
sibiriska landsvägen, har det, med sina torn, sina såsom
minareter smäckra spiror, sina japanska kupoler, en
temligen österländsk fysionomi. Men denna fysionomi
försvinner för den resandes ögon genast, då han kommer in
i staden. Till ena hälften byzantinsk, till den andra
kinesisk, blir den åter europeisk genom sina
makadamiserade, trottoarförsedda gator, hvilka genomskäras af
kanaler och äro planterade med jettelika björkar, genom
sina sten- och trähus, af hvilka några hafva flera
våningar, genom sina talrika åkdon — icke blott
tarantasser och telegor utan äfven kupévagnar och kalescher
— som genomkorsa den och slutligen genom en stor del
af sina invånare, hvilka gjort stora framsteg i
civilisation och för hvilka de nyaste Parismoderna icke äro
främmande.

Vid denna tid var Irkutsk öfverbefolkadt, emedan
alla sibirier i provinsen tagit sin tillflykt dit. Irkutsk
är nederlagsplatsen för dessa otaliga handelsvaror, som
utbytas mellan Kina, mellersta Asien och Europa. Man
hade alltså icke dragit i betänkande att dit samla
bönderna från Angaradalen, mongoliska khalkaer, tunguser,
buräter, och lägga öknen mellan inkräktarne och staden.

Irkutsk är residens för östra Sibiriens
generalguvernör. Under honom står en civilguvernör, i hvars
hand är koncentrerad provinsens administration, en
polismästare, hvilken har full sysselsättning i en stad, som
vimlar af landsförviste, och slutligen ett slags
handelsborgmästare, hvilken är ordförande för stadens
köpmanskår, och en betydande person genom sin ofantliga
förmögenhet och det inflytande, han utöfvar på sina
underlydande.

Irkutsks garnison utgjordes nu af ett regimente
kosacker till fots, hvilket räknade omkring 2,000 man,
af en ständigt der förlagd gendarmkår med kask och blå
uniform med silfvergaloner.

Dessutom befann sig, såsom man vet och i följd af
särskilda omständigheter, tsarens broder instängd i staden
allt sedan invasionens början.

Denna omständighet tarfvar en närmare förklaring.

En vigtig resa i politiskt ändamål hade fört
storfursten till dessa östra Asiens aflägsna provinser.

Efter att hafva besökt de förnämsta sibiriska
städerna, resande snarare som militär än som furste, utan
någon ståt, åtföljd af sina officerare och eskorterad af
en afdelning kosacker, hade storfursten begifvit sig ända
till de transbajkalska trakterna. Nikolajevsk, den sista
ryska staden och belägen på Okotska hafvets strand,
hade blifvit hedrad med ett besök af honom.

Ankommen till gränsen för det ofantliga ryska riket,
anträdde storfursten hemfärden till Irkutsk, hvarifrån
han ämnade resa tillbaka till Europa, då han träffades
af underrättelsen om denna lika hotande som plötsliga
invasion. Han begaf sig skyndsamt till den sibiriska
hufvudstaden, men då han kom dit, hade
kommunikationen med det europeiska Ryssland blifvit afbruten. Han
mottog några telegram från Petersburg och Moskva och
kunde till och med besvara dem; så afskars tråden under
omständigheter som vi känna och Irkutsk var isoleradt
från den öfriga verlden.

För storfursten återstod nu intet annat än att
organisera försvaret, och detta gjorde han med denna
fasthet och kallblodighet, hvarpå han under andra
förhållanden gifvit obestridliga bevis.

Underrättelserna om intagandet af Ischim, Omsk
och Tomsk ingingo den ena efter den andra till Irkutsk.
Man måste alltså till hvad pris som helst rädda denna
Sibiriens hufvudstad från att blifva besatt af fienden.
Man borde icke räkna på att erhålla snar hjelp. Det
ringa antal trupper, som voro spridda här och der i
Amur-provinserna och guvernementet Jakutsk, kunde icke
anrycka i tillräckligt stort antal för att hejda de tartariska
kolonnerna. Men då Irkutsk omöjligen kunde undgå att
blifva kringrändt, var det framför allt af vigt att sätta
staden i stånd att uthärda en belägring af någon
varaktighet.

Arbetena härå började samma dag, som Tomsk föll
i tartarernas händer. Samtidigt med denna sista nyhet
fick storfursten äfven veta, att emiren af Bukhara och de
med honom förbundne khanerna sjelfva ledde
operationerna, men hvad han icke visste, det var att
underbefälhafvaren öfver dessa trupper var Ivan Ogareff, en rysk
officer, som han sjelf degraderat och som han icke kände.

Redan från första början hade, såsom vi sett,
invånarne i provinsen Irkutsk fått befallning att öfvergifva
städerna och byarna. De som icke togo sin tillflykt till
hufvudstaden fingo begifva sig vidare, bortom
Bajkal-sjön, dit med all sannolikhet invasionen icke skulle sträcka
sina härjningar. Lifsmedel och foder samlades i staden,
och detta det ryska väldets värn i den yttersta östern
iståndsattes att uthärda en belägring under någon tid.

Irkutsk, grundlagdt 1661, ligger der Irkut utfaller
i Angara, på den senare flodens högra strand. Två på
pålar slagna träbroar, inrättade så att de kunde öppnas
för sjöfartens behof, förena staden med dess förstäder,
hvilka ligga på venstra stranden. Från denna sida var
försvaret lätt. Förstäderna öfvergåfvos, broarna
förstördes. Att öfvergå Angara på detta ställe, der den
är mycket bred, skulle varit omöjligt under de
belägrades eld.

Men man kunde komma öfver floden ofvanför och
nedanför staden, och följaktligen äfventyrade Irkutsk att
blifva anfallet från sin östra sida, som icke skyddades
genom några befästningsverk.

Det var alltså med anläggandet af
befästningsarbeten man genast grep sig an. Man gaf sig ingen rast
hvarken natt eller dag. Storfursten fann en för saken
varmt lifvad befolkning, och samma befolkning återfann
han modig vid försvaret. Soldater, köpmän,
landsförviste, bönder, alla uppoffrade sig för det allmänna bästa.

Åtta dagar innan tartarerna visade sig utanför
Irkutsk hade jordvallar blifvit uppkastade. En graf, som
fyldes med vatten från Angara, hade blifvit gräfd mellan
yttre och inre vallen. Staden kunde icke längre eröfras
genom en öfverrumpling. Man måste kringränna och
belägra den.

Den tredje tartariska kolonnen — den som tågade
uppför Jenisej-dalen — visade sig framför Irkutsk den
24 September. Den satte sig genast i besittning af de
öfvergifna förstäderna, hvilkas hus till och med blifvit
förstörda, så att de icke skulle stå i vägen för
storfurstens ty värr otillräckliga artilleri.

Tartarerna organiserade sig alltså i afvaktan på
ankomsten af de två andra, af emiren och hans
bundsförvandter kommenderade kolonnerna.

Dessa olika kårers förening försiggick i lägret vid
Angara den 25 September, och med undantag af de
garnisoner, som qvarlemnats i de förnämsta eröfrade
städerna, var hela armén samlad under Feofar Khans befäl.

Då Ivan Ogareff fann en öfvergång af Angara omöjlig
framför Irkutsk, öfverfördes en stark truppstyrka några
verst nedåt floden på en flottbro, som slogs för detta ändamål.

Storfursten försökte icke hindra denna öfvergång.
Han skulle blott kunna oroa, icke hindra den, emedan
han icke hade något fältartilleri till sin disposition, och
med fullt skäl höll han sig derför inom Irkutsks murar.

Tartarerna besatte alltså högra flodstranden.
Derefter ryckte de uppför den samma, an mot staden, stucko
under marschen i brand guvernörens sommarbostad,
hvilken låg i en skog, som beherskar Angaras lopp, och
sedan de fullständigt inneslutit Irkutsk, vidtogo de sina
förberedelser till att belägra staden.

Då Ivan Ogareff var en skicklig geniofficer, var han
otvifvelaktigt vuxen att leda operationerna vid en
regelbunden belägring, men han saknade de materiella
medlen för att kunna handla raskt. Också hade han hoppats
kunna öfverrumpla Irkutsk, målet för alla hans
ansträngningar.

Man ser att sakerna tagit en annan vändning än
den han hoppats. Å ena sidan hade den tartariska arméns
anryckande mot Irkutsk blifvit försenadt genom striden
vid Tomsk, å andra sidan hade storfursten påskyndat
försvarsarbetena; dessa två omständigheter hade varit
nog att gäcka hans planer. Han fann sig alltså
nödsakad att skrida till en ordentlig belägring.

Emellertid försökte emiren två gånger, på inrådan
af Ivan Ogareff, att med stor manspillan bemägtiga sig
staden. Han lät sina soldater storma jordvallarna, hvilka
hade några svaga punkter, men dessa två anfall
tillbakaslogs med största mod af ryssarna. Storfursten och hans
officerare skonade sig icke vid detta tillfälle. De gingo
sjelfva i elden, de drogo den civila befolkningen till
vallarna. Borgare och mujiker gjorde sin pligt utmärkt.
Vid andra anfallet hade tartarerna lyckats spränga en af
portarna i stadsmuren. En strid uppstod vid början af den
stora, två verst långa Bolkaja-gatan, hvilken utmynnar
vid Angara. Men kosackerna, gendarmerna och
borgarena motstodo tappert tartarerna, hvilka måste draga
sig tillbaka till sina positioner.

<img>Man gaf sig ingen rast hvarken natt eller dag (sid. 382).</img>

Ivan Ogareff beslöt nu att genom förräderi söka
uppnå, hvad styrkan icke kunde gifva honom.
<img>Vassili Fedor. (Sid. 389.)</img>

Man vet, att det var hans plan att intränga i
staden, att närma sig storfursten, innästla sig i hans
förtroende och, då ögonblicket var kommet, öppna en af
portarna för de belägrande. Sedan detta var gjordt,
skulle han tillfredsställa sin hämnd på tsarens broder.

Sigenerskan Sangarr, hvilken åtföljt Ivan Ogareff
till lägret vid Angara, uppmanade honom enträget att
sätta denna plan i verket.

Men han måste handla utan uppskof. De ryska
trupperna i guvernementet Jakutsk voro i antågande mot
Irkutsk. De hade blifvit sammandragna vid öfra loppet
af Lena, uppför hvars strand de anryckte.

Inom sex dagar borde de hafva anländt. Irkutsk
måste alltså inom denna tid ha blifvit öfverlemnadt at
tartarerna genom förräderi.

Ivan Ogareff tvekade icke längre.

På aftonen den 2 Oktober hölls krigsråd i stora
salen i generalguvernörens palats.

Der bodde storfursten.

Uppfördt vid slutet af Bolkajagatan, beherskade
detta palats en stor sträcka af floden. Genom fönstren
å dess hufvudfasad såg man det tartariska lägret, och
ett belägringsartilleri, hvars kulor gingo längre än
tartarernas, skulle hafva lagt det i ruiner.

Storfursten hade fattat flera beslut i samråd med
general Voranzoff, stadens guvernör och
handelsborgmästaren, till hvilka några högre officerare slutit sig.

— Mina herrar, — sade storfursten, — I kännen
noga vår ställning. Jag hyser det fasta hoppet, att vi
skola kunna hålla stånd, tills de Jakutska trupperna
anlända. Då skola vi förjaga dessa barbariska horder, hvilka
dyrt skola få betala denna inkräktning af det ryska området.

— Ers höghet vet, att ni kan räkna på Irkutsks
hela befolkning, — svarade general Voranzoff.

— Ja, general, — sade storfursten, — och jag
ärar dess patriotism. Tack vare Gud, den har ännu
inte råkat ut för epidemiens eller hungersnödens fasor,
och jag har anledning tro, att man skall undgå dem,
men vid vallarna har jag ej kunnat annat än beundra
dess mod. Ni hör mina ord, herr borgmästare, och jag
ber er framföra dem.

— Jag tackar ers höghet i stadens namn, —
svarade borgmästaren. — Vågar jag fråga, hur långt ers
höghet anser, att längsta uppskofvet för
undsättningsarméns ankomst bör kunna blifva?

— På sin höjd sex dagar, — svarade storfursten.
— En skicklig och modig budbärare har denna morgon
lyckats inkomma i staden, och han har underrättat mig,
att 50,000 ryssar i ilmarscher rycka an under befäl af
general Kisselef. För två dagar sedan voro de på
Lenas strand, vid Kirensk, och nu skola hvarken köld eller
snö hindra dem från att hinna fram hit. 50,000 man
goda trupper, som falla tartarerna i flanken, skola snart
befria oss.

— Jag vill tillägga, — sade borgmästaren, —
att den dag ers höghet ger order om ett utfall, äro
vi beredda.

— Bra, — svarade storfursten. — Låtom oss vänta
tills vi på höjderna få se de första leden af våra
kolonner, och vi skola krossa inkräktarna.

Derefter vändande sig till general Voranzoff, sade han:

— I morgon skola vi taga en öfversigt af arbetena
på högra stranden. Angara för isstyckena med sig, det
dröjer icke länge förr än den lagt sig, och om så sker,
skulle tartarerna kanske kunna öfvergå den.

— Täckes ers höghet tillåta mig att göra en
anmärkning, — sade borgmästaren.

— Ja.

— Mer än en gång har jag sett temperaturen falla
trettio och fyrtio grader under nollpunkten, och Angara
har alltid varit full af isstycken utan att alldeles
tillfrysa. Detta kommer otvifvelaktigt af hastigheten i dess
lopp. Om alltså tartarerna inte ha något annat medel
att öfvergå floden, kan jag ansvara ers höghet för, att
de inte på det sättet skola inkomma i Irkutsk.

Generalguvernören bekräftade borgmästarens ord.

— Det är en lycklig omständighet, — svarade
storfursten. — I hvad fall som helst skola vi göra oss
beredda på allt.

Derefter vändande sig till polismästaren, frågade
han honom:

— Har ni intet att säga mig?

— Jo, jag har att underrätta ers höghet, —
svarade polismästaren, — om en supplik, som tillstälts er
genom min sekreterare.

— Från hvem?

— Från de landsförvista i Sibirien, hvilka, såsom
ers höghet vet, samlats här i staden till ett antal af fem
hundra.

De för politiska förbrytelser landsförvista, hvilka
voro fördelade i hela provinsen, hade verkligen blifvit
kallade till Irkutsk genast invasionen började. De hade
åtlydt befallningen att begifva sig till staden och lemna
de köpingar, i hvilka de drefvo olika yrken, somliga
såsom läkare, andra såsom lärare o. s. v. Allt ifrån
början hade storfursten, liksom tsaren förlitande sig på deras
patriotism, beväpnat dem, och han hade i dem funnit
tappra soldater.

— Hvad begära de förviste? — sade storfursten.

— De begära af ers höghet, — svarade
polismästaren, — tillåtelse att bilda en särskild kår och blifva
stälde i spetsen vid första utfall.

— Ja, — svarade storfursten med en rörelse, som
han icke sökte dölja, — desse förviste äro ryssar, och
det är deras rättighet att kämpa för sitt land!

— Jag tror mig kunna försäkra ers höghet, — sade
generalguvernören, — att ni inte kan få bättre soldater.

— Men de behöfva en anförare, — svarade
storfursten. — Hvem skola de få?

— De önska för ers höghet, — sade polismästaren,
— föreslå en bland dem, som utmärkt sig vid flera
tillfällen.

— Är han ryss?

— Ja, en ryss från Östersjöprovinserna.

— Han heter...?

— Vassili Fedor.

Den landsförviste var Nadias fader.

Vassili Fedor utöfvade såsom man vet läkareyrket.
Han var en kunnig och hjelpsam man samt begåfvad
med det största mod och den upprigtigaste patriotism.
All den tid han icke egnade åt de sjuka, använde han
till att organisera motståndet. Det var han, som hade
samlat sina kamrater i landsflykten till gemensam
handling. De hittills med befolkningen sammanblandade
landsförvista hade genom sitt uppförande ådragit sig
storfurstens uppmärksamhet. Vid flera utfall hade de med sitt
blod betalt sin skuld till det heliga Ryssland — heligt i
sanning och tillbedt af sina barn! Vassili Fedor hade
uppfört sig såsom en hjelte. Hans namn hade blifvit
nämdt vid flera tillfällen, men aldrig hade han bedt om
nåd eller en ynnest, och då de landsförviste fallit på den
tanken att bilda en särskild kår, var han till och med
okunnig om, att de hade för afsigt att välja honom till
sin anförare.

Då polismästaren uttalat Vassili Fedors namn inför
storfursten, svarade denne, att det icke var honom obekant.

— Ja, — svarade general Voranzoff, — Vassili
Fedor är verkligen en man af värde och mod. Han har
alltid utöfvat ett mycket stort inflytande på sina kamrater.

— Huru länge har han varit i Irkutsk? — frågade
storfursten.

— I två år.

— Och hans uppförande...?

— Hans uppförande, svarade polismästaren, — har
varit en mans, som åtlyder de särskilda lagar, hvilka
stiftats för en person i hans ställning.

— General, — svarade storfursten, — var god och
genast presentera honom för mig.

Storfurstens befallning utfördes, och innan en
halftimme förflutit infördes Vassili Fedor.

Det var en lång man, på sin höjd fyrtio år
gammal samt med allvarsam och dyster uppsyn. Man kände,
att hela hans lif innefattades i ordet strid, och att han
hade kämpat och lidit. Hans ansigtsdrag hade en
påfallande likhet med hans dotter Nadia Fedors.

Mer än något annat hade den tartariska invasionen
hemsökt denne kärleksfulle fader, — hvilken drifvits i
landsflykt åtta tusen verst från sin födelsestad — och
tillintetgjort hans lifligaste förhoppningar. Ett bref hade
underrättat honom om hans hustrus död och på samma
gång om hans dotters afresa, i det hon af ryska
regeringen erhållit tillåtelse att begifva sig till Irkutsk för
att förena sig med sin fader.

Nadia hade måst lemna Riga den 10 Juli.
Invasionen hade utbrutit den 15 Juli. Hvad kunde det hafva
blifvit af Nadia midt ibland dessa inkräktare, om hon
passerat gränsen vid denna tid? Man fattar att denna
olycklige fader förtärdes af en dödlig ängslan,
alldenstund han icke fått några underrättelser från sin dotter.

Då Vassili Fedor stod inför storfursten, bugade han
sig och väntade att blifva tilltalad.

— Vassili Fedor, — sade storfursten till honom,
— dina kamrater i landsflykten ha begärt att få bilda
en elitkår. Veta de, att man i en sådan kår måste
vara beredd på att låta döda sig till sista man?

— De veta det, — svarade Vassili Fedor.

— De vilja ha dig till anförare.

— Ja, ers höghet?

— Samtycker du att ställa dig i spetsen för dem?

— Ja, om Rysslands väl fordrar det.

— Kapten Fedor, — sade storfursten, — du är
inte längre landsförvist.

— Tack, ers höghet, men kan jag föra befälet
öfver dem, som ännu äro det?

— De äro det inte längre!

Det var nåd åt alla hans kamrater i landsflykten,
nu hans vapenbröder, som tsarens broder skänkte honom!

Vassili Fedor tryckte med rörelse den hand, som
storfursten räckte honom och lemnade salen.

Storfursten vände sig nu till sina officerare och
sade leende:

— Tsaren skall inte vägra att infria den
benådningsvexel, jag drar på honom. Vi behöfva hjeltar för
att kunna försvara Sibiriens hufvudstad, och jag har
skapat sådana.

Denna nåd, så ädelmodigt beviljad de landsförviste i
Irkutsk, var i sanning en handling af rättvisa och klok politik.

Natten hade inbrutit.

Genom palatsets fönster lyste eldarna från det
tartariska lägret, hvilka flammade på Angaras andra strand.
Floden förde med sig massor af isstycken, af hvilka
några fastnade vid pålarna efter de gamla träbroarna.
De, som strömmen qvarhöll i flodens midt, drefvo nedåt
Angara med ytterlig hastighet.

Det var tydligt att floden, såsom borgmästaren
anmärkt, blott med största svårighet kunde helt och
hållet frysa. Alltså behöfde Irkutsks försvarare icke vara
oroliga för att blifva anfallna från denna sida.

Klockan slog tio på aftonen.

Storfursten ämnade just afskeda sina officerare och
draga sig tillbaka till sina rum, då oväsen hördes
utanför palatset.

Nästan med detsamma öppnades dörren till salen.

En adjutant inträdde och, gående fram till
storfursten, sade han:

— Ers höghet, en kurir från tsaren!

*
</chapter>
<chapter name="30. En tsarens kurir">
<table o>
<td c><big>TRETIONDE KAPITLET.</big>
<td c><h2>En tsarens kurir.</h2>
</table>

Ofrivilligt togo alla konseljens medlemmar på samma
gång ett steg mot den halföppna dörren.

En tsarens kurir ankommen till Irkutsk!

Om dessa officerare ett ögonblick egnat en tanke
åt osannolikbeten af detta faktum, skulle de säkerligen
ansett det omöjligt.

Storfursten hade lifligt gått fram mot sin adjutant.

— Denne kurir! — sade han.

En man inträdde.

Han såg ut att vara utmattad af ansträngning. Han
bar en sibirisk bondes drägt, sliten, till och med trasig,
och i hvilken syntes några hål efter kulor. En rysk
mössa betäckte hans hufvud. Ett ännu icke läkt ärr
gick öfver hans ansigte.

Denne man hade tydligen tillryggalagt en lång och
mödosam väg. Hans illa åtgångna skodon bevisade till
och med, att han måst göra en del af denna resa till fots.

— Hans höghet storfursten? — utbrast han genast
vid sitt inträde.

Storfursten gick fram mot honom.

— Du är tsarens kurir? — frågade han.

— Ja, ers höghet.

— Du kommer...?

— Från Moskva.

— Du har lemnat Moskva...?

— Den 15 Juli.

— Du heter...?

— Mikael Strogoff.

Det var Ivan Ogareff.

Han hade antagit dens namn och egenskap, som han
trodde sig hafva gjort vanmägtig. Hvarken storfursten
eller någon annan i Irkutsk kände honom, och han hade
<img>En man inträdde. Han såg ut att vara utmattad af ansträngning.
(Sid. 392.)</img>
ej ens aktat nödigt att maskera sig. Alldenstund han
kunde bevisa sin föregifna identitet, skulle ingen kunna
fatta misstankar mot honom. Besjälad af sin jernvilja,
kom han alltså för att genom förräderi och mord
påskynda upplösningen af invasionsdramat.

Efter Ivan Ogareffs svar gjorde storfursten ett
tecken, hvarvid alla hans officerare aflägsnade sig.

Den falske Mikael Strogoff och storfursten voro nu
ensamme i salen.

Några ögonblick betraktade storfursten Ivan Ogareff
med ytterlig uppmärksamhet.

Derefter frågade han honom:

— Du var i Moskva den 15 Juli?

— Ja, ers höghet, och natten mellan den 14 och
15 hade jag ett samtal med hans majestät kejsaren i
Nya palatset.

— Du har ett bref från tsaren?

— Ja, här är det.

Och Ivan Ogareff räckte storfursten det kejserliga
brefvet, hvilket han hopvikit till nästan mikroskopiska
dimensioner.

— Har detta bref blifvit öfverlemnadt åt dig i detta
skick? — frågade storfursten.

— Nej, ers höghet, men jag har måst kasta bort.
kuvertet för att bättre kunna gömma det för emirens
soldater.

— Har du varit fången hos tartarerne?

— Ja, ers höghet, under några dagar, — svarade
Ivan Ogareff. — Detta förklarar hvarför jag, ehuru jag
lemnade Moskva den 15 Juli, såsom detta brefs datum
utvisar, ej hunnit fram till Irkutsk förr än den 2
Oktober, efter en färd på sjuttionio dagar.

Storfursten tog brefvet.

Han öppnade det och igenkände tsarens
namnteckning, föregången af den med dennes egen hand skrifna,
häfdvunna formeln.

Här var alltså intet tvifvel möjligt om detta brefs
autenticitet, lika litet som om kurirens identitet.

Om Ivan Ogareffs vilda uppsyn i början hade
ingifvit storfursten ett misstroende, hvaraf han dock icke
visade en skymt, försvann detta misstroende genast.

Storfursten förblef några ögonblick tyst. Han läste
brefvet långsamt för att rigtigt genomtränga dess
innehåll.

Derefter åter tagande ordet, frågade han:

— Mikael Strogoff, du känner innehållet af detta bref?

— Ja, ers höghet. Jag kunde blifva tvungen att
förstöra det, så att det inte skulle falla i tartarernas
händer, och om händelsen så fogade, var det min afsigt
att ordagrant för ers höghet upprepa brefvets innehåll.

— Du vet att detta bref ålägger oss att hellre dö
i Irkutsk än uppgifva det?

— Jag vet det.

— Du vet äfven, att detta bref bestämmer
rörelserna för de trupper, som blifvit uppbådade för att
undertrycka invasionen?

— Ja, ers höghet, men dessa rörelser hafva icke
lyckats.

— Hvad säger du?

— Jag säger att Ischim, Omsk, Tomsk, för att inte
tala om de vigtiga städerne i de båda Sibirierna, efter
hvarandra blifvit besatta af Feofar Khans soldater.

— Men har då strid egt rum? Ha våra kosacker
sammandrabbat med tartarerna?

— Flere gånger, ers höghet.

— Och de ha blifvit tillbakaslagne?

— De voro inte tillräckligt manstarka.

— Hvar hafva de sammandrabbningar, om hvilka <sp>du</sp>
talar, egt rum?

— Vid Kolyvan, vid Tomsk...

Hvad Ivan Ogareff hittills sagt var sant, men i
afsigt att uppskrämma Irkutsks försvarare genom att
öfverdrifna de fördelar, som vunnits af emirens trupper,
tillade han:

— Och en tredje gång framför Krasnojarsk.

— Och i denna sista träffning? — frågade
storfursten, hvars hoppressade läppar knappt framsläppte orden.

— Det var mer än en träffning, ers höghet, —
svarade Ivan Ogareff, — det var en batalj!

— En batalj?

— Tjugu tusen ryssar, kommande från gränsen och
guvernementet Tobolsk, ha sammandrabbat med
etthundrafemtio tusen tartarer, och trots sitt mod ha de blifvit
tillintetgjorda.

— Du ljuger! — utbrast storfursten, hvilken, ehuru
förgäfves, sökte beherska sin vrede.

— Jag säger sanningen, ers höghet, — svarade Ivan
Ogareff kallt. — Jag var närvarande vid bataljen vid
Krasnojarsk och der var det, jag blef fången!

Storfursten lugnade sig, och med en åtbörd lät han
Ivan Ogareff förstå, att han icke betviflade hans
sannfärdighet.

— Hvilken dag egde bataljen vid Krasnojarsk rum?

— Den 2 September.

— Och nu äro alla de tartariska trupperna
sammandragna omkring Irkutsk?

— Alla.

— Och du uppskattar dem...?

— Till fyrahundra tusen man.

En ny öfverdrift af Ivan Ogareff i uppskattningen
af de tartariska arméerna och allt jemt syftande till
samma mål.

— Och jag kan inte vänta någon hjelp från de
vestra provinserna? frågade storfursten.

— Ingen, ers höghet, åtminstone inte före vinterns
slut.

— Nåväl, hör då, Mikael Strogoff. Skulle jag också
inte få någon hjelp hvarken från vester eller öster, och
utgjorde än desse barbarer sexhundra tusen man, skall
jag dock inte uppge Irkutsk!

Ivan Ogareffs elaka ögon slötos till hälften.
Förrädaren tycktes vilja säga, att tsarens broder gjorde upp
räkningen utan att taga med förräderiet.

Då storfursten, hvars temperament var retligt, hörde
dessa olycksbringande nyheter, hade han svårt att bevara
sitt lugn. Han gick fram och tillbaka i salen, följd af
Ivan Ogareffs ögon, hvilka lurade på honom såsom ett
offer förbehållet hans hämnd. Han stannade vid fönstren,
han betraktade eldarne i det tartariska lägret, han sökte
genomtränga bullret, hvaraf mesta delen härrörde från
sammanstötningen mellan de af Angaras ström bortförda
isstyckena.

En qvart förgick utan att han gjorde en enda fråga.

Derefter tog han åter brefvet, läste om ett ställe
deri och sade:

— Vet du, Mikael Strogoff, att detta bref talar om
en förrädare, hvilken jag bör akta mig för?

— Ja, ers höghet.

— Han tänker förklädd försöka komma in i Irkutsk,
vinna mitt förtroende och sedan, då ögonblicket är inne,
öfverlemna staden åt tartarerna.

— Jag vet allt detta, ers höghet, och jag vet också,
att Ivan Ogareff har svurit att utkräfva personlig hämnd
af tsarens broder.

— Hvarför?

— Man säger, att denne officer af storfursten
blifvit dömd till en förödmjukande degradering.

— Ja, jag mins det... Men han förtjenade det,
denne usling, hvilken sedermera gick i tjenst hos
Rysslands fiender och i sitt fädernesland ledde den
barbariska invasionen!

— Hans majestät tsaren, — svarade Ivan Ogareff, var
framför allt angelägen derom, att ers höghet skulle blifva
underrättad om Ivan Ogareffs brottsliga planer mot er person.

— Ja, brefvet upplyser mig derom...

— Och hans majestät ålade mig sjelf, att jag under
min resa genom Sibirien noga skulle taga mig till vara
för denne förrädare.

— Har du sammanträffat med honom?

— Ja, ers höghet, efter striden vid Krasnojarsk.
Om han kunnat ana, att jag bar på mig ett bref
adresseradt till ers höghet och hvari hans planer voro
afslöjade, skulle han inte ha skonat mig.

— Ja, då skulle du varit förlorad! svarade
storfursten. Men hur lyckades du undkomma?

— Genom att kasta mig i Irtisch.

— Och hur har du lyckats komma in i Irkutsk?

— Tack vare ett utfall, som gjordes just denna
afton för att tillbakakaslå en tartarisk afdelning. Jag gaf
mig in bland stadens försvarare, sade hvem jag var,
och man förde mig genast till ers höghet.

— Bra, Mikael Strogoff, — svarade storfursten. Du
har visat mod och nit i utförandet af detta svåra
uppdrag. Jag skall inte glömma dig. — Har du någon
ynnest att bedja mig om?

— Ingen annan än den att få strida vid ers
höghets sida, — svarade Ivan Ogareff.

— Må ske, Mikael Strogoff. Från och med denna
dag fäster jag dig vid min person, och du skall få bo i
detta palats.

— Och om, i enlighet med den afsigt man
tillägger honom, Ivan Ogareff inställer sig hos ers höghet
under ett falskt namn?

— Tack vare dig, som känner förrädaren, skola vi
demaskera honom, och jag skall låta honom dö under
knuten. Gå!

Ivan Ogareff gjorde militärisk honnör för storfursten,
icke glömmande, att han var kapten vid tsarens
kurirkår, hvarpå han aflägsnade sig.

Ivan Ogareff hade alltså med framgång spelat sin
skändliga roll. Storfurstens fulla och odelade förtroende
hade blifvit honom skänkt. Han kunde missbruka det
hvar och när han ville. Han skulle bo i själfva palatset.
Han skulle blifva invigd i hemligheten af
försvarsoperationerna. Han hade alltså situationen i sitt våld.
Ingen i Irkutsk kände honom, ingen kunde rycka af honom
masken.

Han beslöt derför att oförtöfvadt skrida till verket.

Det bråskade verkligen också. Staden måste
öfverlemnas åt tartarerne före ryssarnes ankomst norr och
öster ifrån, och denna kunde inträffa om några dagar.
Sedan tartarerna väl en gång blifvit herrar öfver Irkutsk,
blefve det icke lätt att återtaga staden. Och om de
också sedermera måste uppgifva den, skulle de icke
göra det utan att i grund hafva ödelagt den, utan att
storfurstens hufvud först rullat framför Feofar Khans
fötter.

Ivan Ogareff, hvilken hade en synnerlig förmåga
att se, observera och handla, begaf sig redan den
följande dagen till vallarna. Öfverallt blef han mottagen
med hjertliga lyckönskningar af officerarna, soldaterna,
borgarena. Denne tsarens kurir var för dem liksom ett
band, hvilket åter fäst dem vid kejsardömet. Ivan
Ogareff berättade alltså för dem med en tvärsäkerhet,
hvilken aldrig förnekade sig, de diktade vexlingarna af sin
resa. Derefter ledde han fintligt, utan att i början synas
allt för mycket angelägen derom, samtalet på situationens
allvar, öfverdrifvande både tartarernes framgångar,
såsom han gjort vid det första mötet med storfursten, och
de krafter, hvaröfver dessa barbarer förfogade. Att döma
af hans yttranden vore den väntande hjelpen
otillräcklig, om den ens någonsin komme, och det vore att
befara, att en under Irkutsks murar levererad batalj skulle
blifva lika olycklig som striderna vid Kolyvan, Tomsk
och Krasnojarsk.

Ivan Ogareff slösade icke med dessa ondskefulla
insinuationer. Med en viss försigtighet lät han dem
intränga i försvararnes af Irkutsk sinnen. Han tycktes
svara, först när man öfverhopade honom med frågor, och
då blott med motvilja. Men alltid tillade han, att man
borde försvara sig till sista man och hellre spränga
staden i luften, än uppgifva den.

Det skulle icke ha varit underligt, om ryssarna
tappat modet genom Ivan Ogareffs skefva framställning.
Men Irkutsks garnison och befolkning voro allt för goda
patrioter att låta sig bringas ur fattningen. Af dessa
soldater, af dessa borgare i en isolerad stad i utkanten
af den asiatiska verlden skulle icke en enda kunnat tala
om kapitulation. Ryssens förakt för de tartariska
barbarerna var gränslöst.

I hvad fall som helst anade ingen den förhatliga
roll, som Ivan Ogareff spelade, ingen kunde gissa, att
tsarens föregifna kurir var blott en förrädare.

En helt naturlig omständighet gjorde, att allt ifrån
Ivan Ogareffs ankomst till Irkutsk en flitig beröring
inträdde mellan denne och en af stadens tappraste
försvarare, Vassili Fedor.

Man vet, af hvilken förfärlig oro den olycklige
fadern förtärdes. Hvad hade blifvit af hans dotter, Nadia
Fedor, om hon lemnat Ryssland den dag hon uppgifvit i
sitt sista bref till honom från Riga? Försökte hon ännu
taga sig fram genom de af fienden öfversvämmade
provinserna, eller hade hon blifvit tillfångatagen för länge
sedan? Vassili Fedor fann blott då någon lindring i
sin smärta, när han fick tillfälle att kämpa mot tartarerna
— tillfällen, som i hans tycke voro allt för sällsynta.

Men då Vassili Fedor erfor att en tsarens kurir
anländt, kände han liksom en aning, att denne kurir
kunde gifva honom underrättelser om hans dotter. Detta
var visserligen blott ett fåfängligt hopp, men han hakade
sig dock fast dervid. Hade icke denne kurir varit en
fånge, såsom Nadia kanske var det nu?

Vassili Fedor uppsökte Ivan Ogareff, hvilken
begärligt omfattade tillfället att komma i daglig beröring
med kaptenen. Tänkte då renegaten draga fördel af
denna omständighet? Bedömde han alla menniskor efter
sig sjelf? Trodde han att en ryss, till och med en för
politiska förbrytelser landsförvist, kunde vara nog usel
att förråda sitt land?

Huru än härmed förhöll sig, åhörde Ivan Ogareff
med väl speladt intresse de förtroenden, Nadias fader
delgaf honom. Dagen efter den föregifna kurirens ankomst
begaf sig Vassili Fedor till generalguvernörens palats.

Der underrättade han Ivan Ogareff om de
omständigheter, hvarunder hans dotter hade måst lemna det
europeiska Ryssland och yppade för honom sina farhågor
med afseende på henne.

Ivan Ogareff kände icke Nadia, ehuru han
sammanträffat med henne på skjutshållet i Ischim den dag,
då han der råkade Mikael Strogoff. Men vid detta
tillfälle hade han egnat henne lika liten uppmärksamhet
som de båda korrespondenterna, hvilka senare äfven voro
inne i rummet.

Han kunde alltså icke gifva Vassili Fedor några
underrättelser om hans dotter.

— Men vid hvilken tid, — frågade Ivan Ogareff,
— lemnade er dotter det ryska området?

— Nästan vid samma tid som ni, — svarade
Vassili Fedor.

— Jag for från Moskva den 15 Juli.

— Äfven Nadia skulle resa från Moskva vid denna
tid. Det stod tydligt i hennes bref.

— Var hon i Moskva den 15 Juli? — frågade Ivan
Ogareff.

— Ja, derpå är jag fullkomligt säker.

— Nåväl!... — svarade Ivan Ogareff, hvarefter
han återtog:

— Men nej, jag bedrar mig... Jag förblandar
data... — tillade han. — Det är ty värr allt för
sannolikt, att er dotter passerat gränsen, och ni kan inte
hoppas något annat än att hon afbrutit sin resa vid
underrättelsen om den tartariska invasionen!

Vassili Fedor sänkte hufvudet.

Han kände Nadia och visste mycket väl, att
ingenting skulle kunna afhålla henne från att fortsätta sin resa.

Ivan Ogareff hade härvid ofrivilligt begått en
handling af verklig grymhet. Med ett ord kunde han lugna
Vassili Fedor. Ehuru Nadia passerat den sibiriska
gränsen under förhållanden, som läsaren känner, hade Vassili
Fedor, genom att sammanställa den dato, då hans dotter
befann sig i Nischni Novgorod, med den då kungörelsen
om förbudet att lemna staden utfärdades, otvifvelaktigt
dragit den slutsatsen, att Nadia icke kunnat blifva utsatt
för invasionens faror och att hon ännu mot sin vilja
befann sig på det europeiska Rysslands område.

Lydande sin natur såsom en man, hvilken andras
lidanden icke längre förmå röra, sade Ivan Ogareff icke
ett enda ord.

Vassili Fedor aflägsnade sig med krossadt hjerta.
Efter detta samtal var hans sista förhoppning tillintetgjord.

Under de två följande dagarna, den 3 och 4
Oktober, stälde storfursten flera frågor till den föregifna
Mikael Strogoff och lät honom upprepa allt, hvad han hade
hört i det kejserliga kabinettet i Nya palatset. Beredd
på alla dessa frågor, svarade Ivan Ogareff utan tvekan.
Med flit dolde han icke, att tsarens regering blifvit
fullkomligt öfverrumplad af invasionen, att resningen
förberedts i största hemlighet, att tartarerna redan voro
herrar öfver Obi-linien, då man i Moskva fick kännedom
om invasionen, och slutligen att i de ryska provinserna
ingenting blifvit gjordt för att till Sibirien afsända de
för inkräktarnes tillbakadrifvande nödvändiga trupperna.

Då Ivan Ogareff fått tillåtelse att gå hvart han
ville, började han genast studera Irkutsk, dess
befästningsverks tillstånd, dess svaga punkter, för att
sedermera draga nytta af sina observationer, för den händelse
någon tillfällighet skulle hindra honom att fullborda sin
förrädiska plan. Synnerlig uppmärksamhet egnade han
åt Bolkaja-porten, genom hvilken han ämnade insläppa
fienden.

Två gånger på aftonen begaf han sig till glacisen
vid denna port. Der vandrade han fram och tillbaka
utan att blottställa sig för belägrarnes eld, hvilkas
främsta poster befunno sig knappt en verst från vallarna.
Han visste nog, att han icke var blottstäld och till och
med att han var igenkänd. Han hade sett en skugga
smyga sig ända fram till de uppkastade grafvarna.

Vågande lifvet, ville Sangarr försöka att sätta sig
i förbindelse med Ivan Ogareff.

Dessutom njöto de belägrade sedan två dagar ett
lugn, hvarvid tartarerna ej hade vant dem sedan
belägringens början.

Det var på Ivan Ogareffs inrådan. Feofar Khans
underbefälhafvare hade velat, att alla försök att
bemägtiga sig staden med våld skulle uppskjutas. Också iakttog
artilleriet en fullkomlig tystnad, efter sedan han kommit
in i Irkutsk. Kanske skulle — så hoppades han
åtminstone — de belägrades vaksamhet slappas? I hvad fall
som helst stodo vid förposterna flera tusen tartarer
färdiga att kasta sig in genom den på sina försvarare
blottade porten, då Ivan Ogareff underrättade dem, att
ögonblicket att handla var kommet.

Detta ögonblick kunde också icke låta vänta på sig
länge. Man måste komma till ett slut, innan de ryska
trupperna hunno fram till Irkutsk.

Ivan Ogareff hade fattat sitt beslut, och denna
afton nedsläppte han från glacisen en breflapp i Sangarrs
händer.

Ivan Ogareff hade beslutat att den följande dagen,
natten mellan den 5 och 6 Oktober klockan 2 på
morgonen, öfverlemna Irkutsk i tartarernas våld.

*
</chapter>
<chapter name="31. Natten mellan den 5 och 6 Oktober">
<table o>
<td c><big>TRETIOFÖRSTA KAPITLET.</big>
<td c><h2>Natten mellan den 5 och 6 Oktober.</h2>
</table>

Ivan Ogareff hade uppgjort sin plan med den största
noggranhet, och så vida icke osannolika hinder trädde
emellan, borde den lyckas.

Det var af vigt att Bolkaja-porten var utan
försvarare i det ögonblick, då Ivan Ogareff ämnade öppna
den för fienden. Äfven var det nödvändigt, att de
belägrades uppmärksamhet rigtades på en annan punkt af
staden.

Derför hade Ivan Ogareff kommit öfver ens med
emiren om en diversion.

Denna diversion skulle ske mot de två yttersta
punkterna af staden. Anfallet på dessa två punkter
skulle ledas med största allvar, och på samma gång
skulle man låtsa ett försök att öfvergå Angara.
Bolkaja-porten skulle alltså sannolikt blifva obevakad, och detta
med desto större skäl som de tillbakadragna tartariska
förposterna skulle tyckas hafva blifvit återkallade.

Det var den 5 Oktober.

Inom tjugufyra timmar borde östra Sibiriens
hufvudstad vara i emirens händer och storfursten i Ivan
Ogareffs våld.

Denna dag rådde liflig rörelse i lägret vid Angara.
Från fönstren i palatset och husen på högra stranden
såg man tydligt, att omfattande förberedelser vidtogos
på andra sidan om floden. Talrika tartariska
truppafdelningar inryckte från olika håll i lägret och förstärkte
timme efter timme emirens trupper.

Det var den öfverenskomna diversionen, som
förbereddes och detta på ett särdeles i ögonen fallande sätt.

Dessutom dolde Ivan Ogareff icke för storfursten, att
ett anfall var att befara från denna sida. Han visste,
sade han, att en stormning skulle företagas både
ofvanför och nedanför staden, hvarför han rådde storfursten
att förstärka dessa mera direkt hotade punkter.

Då de observerade tartariska förberedelserna gåfvo
ökad kraft åt Ivan Ogareffs förslag, ansåg man sig böra
sätta det i verket.

Också gåfvos, sedan ett krigsråd hållits i palatset,
order, att försvaret skulle koncenteras på Angaras högra
strand och vid de båda ändpunkterna af staden, der
vallar uppkastats ända ner till floden.

Detta var just, hvad Ivan Ogareff ville.
Synbarligen väntade han icke, att Bolkaja-porten skulle blifva
lemnad utan försvarare, men han hoppades att deras
antal skulle blifva ringa.

Dessutom ämnade Ivan Ogareff gifva diversionen
en sådan vigt, att storfursten skulle blifva nödsakad att
möta den samma med alla de krafter, hvaröfver han
förfogade.

Också borde en af Ivan Ogareff uttänkt tillfällighet
af ovanlig vigt kraftigt befordra framgången af hans planer.
Äfven om Irkutsk icke blefve anfallet på de båda från
Bolkaja-porten aflägsna punkterna och på högra
flodstranden, skulle denna tillfällighet ha varit tillräcklig
att samla alla försvarare på just den punkt, dit Ivan
Ogareff ville föra dem. Den borde på samma gång
framkalla en förfärlig katastrof.

Förrädaren kunde alltså hoppas, att den vid den
bestämda tiden på försvarare blottade porten skulle falla
i händerna på de tusental tartarer, som höllo sig gömda
i de i öster liggande skogarna.

Denna dag var garnisonen och befolkningen i
Irkutsk oaflåtligt på sin vakt. Alla de åtgärder, som
kräfdes af ett förestående anfall på punkter, hvilka dittills
lemnats i fred, hade blifvit vidtagna.

Storfursten och general Voranzoff gjorde en rund
utefter posterna, hvilka på deras befallning hade blifvit
förstärkta.

Vassili Fedors elitkår hade erhållit sin plats i norra
stadsdelen, men för öfrigt fått order att skynda dit, der
faran blefve störst.

På Angaras högra strand hade uppstälts det ringa
artilleri, man förfogade öfver.

Sedan dessa åtgärder i rättan tid vidtagits, kunde
man, tack vare Ivan Ogareffs så lämpligt gifna råd,
hoppas, att det förberedda angreppet icke skulle lyckas. I
sådant fall skulle utan tvifvel de för ögonblicket
modfälde tartarerna på några dagar uppskjuta ett nytt
försök mot staden. De af storfursten väntade trupperna
kunde anlända hvilket ögonblick som helst.

Irkutsks räddning eller undergång hängde alltså
blott på ett hår.

Denna dag gick solen, hvilken gått upp klockan
6,20, ned klockan 5,40, efter att hafva tillryggalagt sin
bana öfver horisonten på elfva timmar. Under två
timmar måste skymningen ännu kämpa mot natten.
Derefter skulle rymden fyllas med ett tjockt mörker, ty
stora moln lade sig orörliga i luften, och månen, som
var i konjunktion, skulle icke visa sig.

Detta djupa mörker skulle ännu mera gynna Ivan
Ogareffs planer.

Sedan några dagar tillbaka förebådade en ytterst
skarp köld den sibiriska vinterns stränghet, och denna
afton var den ovanligt bitande. Då de på Angaras högra
strand posterade soldaterna icke fingo förråda sin dervaro,
hade de icke uppgjort några eldar. De ledo alltså grymt
af den förfärliga kylan. Några fot under dem summo
isstyckena utför floden. Under hela denna dag hade
man sett dem i täta led snabt drifva nedåt Angara.
Denna omständighet, som bemärktes af storfursten och
hans officerare, hade blifvit ansedd såsom lycklig. Det
var också tydligt att, om Angara fyldes med is, skulle
det blifva alldeles omöjligt att komma öfver floden.
Tartarerna kunde icke manövrera hvarken färjor eller båtar.
Hvad beträffar, att de skulle kunna öfvergå floden på
isstyckena, i händelse dessa fröso till sammans, var detta
ogörligt. Det hopfrusna fältet skulle icke ega nog styrka
att bära en anfallskolonn.

Men just derför, att denna omständighet syntes vara
gynsam för Irkutsks försvarare, hade Ivan Ogareff bort
beklaga att den inträffade. Så var emellertid icke
förhållandet, och det kom sig deraf, att förrädaren mycket
väl visste, att tartarerna icke ämnade öfvergå Angara,
och att från det hållet åtminstone deras försök blott
skulle blifva för syns skull.

Men mot klockan 10 på aftonen undergick floden
en märkbar förändring till de belägrades ytterliga
öfverraskning och nu till men för dem. Den hittills
overkställbara öfvergången blef plötsligt möjlig. Angara blef
åter nästan isfri. Isstyckena, som under några dagar
drifvit nedåt floden i stor mängd, försvunno, och man
kunde knappt räkna fem eller sex, som nu syntes på
vattenytan mellan de två stränderna. De hade icke
heller samma struktur som de, hvilka bildas under
vanliga förhållanden och under inflytande af regelbunden köld.
Det var blott vanliga isstycken, lösryckta från något
isfält, hvilkas brottyta var slät och fri från taggigheter.

De ryska officerarna, hvilka observerat den
förändring, som skett med floden, underrättade storfursten
derom. Saken förklarades så, att isstyckena hopats i
någon smal del af Angara, der de bildat ett stängsel.

Man vet, att så var förhållandet.

De belägrande kunde alltså nu öfvergå Angara. Deraf
nödvändigheten för ryssarna att använda ännu större
vaksamhet än förut.

Ingenting anmärkningsvärdt inträffade före midnatt.
Från östra sidan ända bortom Bolkaja-porten rådde
fullkomligt, lugn. Ej en eld syntes i de täta skogarna,
hvilka vid horisonten sammansmälte med de lågt
simmande molnen.

<img>Han upplyftes af en utomordentligt stark arm och kastades till golfvet.
(Sid. 413).</img>

I lägret vid Angara gick det ganska lifligt till,
hvilket bevisades af att ljusen ofta flyttades.

En verst nedanför och ofvan den punkt, der
befästningsarbetena gingo ned till flodstranden, hördes ett doft
sorl, hvilket bevisade, att tartarerna voro på benen och
afvaktade någon signal.

En timme förgick. Ingenting nytt.

Klockan slog tu i Irkutsk-katedralens torn, och ännu
hade icke en enda rörelse förrådt fiendtliga afsigter hos
de belägrande.

Storfursten och hans officerare frågade sig, om de
icke hade blifvit missledda, om det verkligen ingick i
tartarernas plan att försöka öfverrumpla staden. De
föregående nätterna hade på långt när icke varit så
lugna. Gevärselden smattrade då från förposterna, och
granaterna genomskuro luften, men denna gång ingenting.

Storfursten, general Voranzoff och deras adjutanter
väntade alltså, färdiga att gifva sina order, allt efter
omständigheterna.

Man vet, att Ivan Ogareff bebodde ett rum i
palatset. Det var en temligen stor sal, belägen i
bottenvåningen och hvars fönster vette åt en sidoterrass. Man
behöfde blott taga några steg på denna terrass för att
kunna öfverskåda Angaras lopp.

Ett djupt mörker herskade i denna sal.

Stående vid fönstret, väntade Ivan Ogareff, att
handlingens ögonblick skulle komma. Signalen kunde
naturligtvis icke gifvas af någon annan än honom.
Sedan denna signal blifvit gifven, var det hans plan att,
då största delen af Irkutsks försvarare blifvit kallade till
de öppet anfallna punkterna, lemna palatset och
fullborda sitt verk.

Han väntade alltså i mörkret, liksom ett vilddjur
färdigt att kasta sig öfver sitt rof.

Några minuter före klockan 2 befalde emellertid
storfursten, att Mikael Strogoff — det enda namn, han
kunde gifva Ivan Ogareff — skulle kallas till honom.

En adjutant skyndade till hans rum, hvars dörr var
stängd.

Adjutanten ropade på honom.

Stående orörlig vid fönstret och osynlig i mörkret
aktade sig Ivan Ogareff väl för att svara.

Adjutanten rapporterade alltså till storfursten, att
tsarens kurir i detta ögonblick icke var i palatset.

Klockan slog tu.

Nu skulle den diversion ske, som öfverenskommits
med de till anfall beredda tartarerna.

Ivan Ogareff öppnade ett fönster och steg ut
derigenom, hvarefter han stälde sig i norra hörnet af
terrassen.

Under honom strömmade i mörkret Angaras vatten,
hvilket brusande bröts mot de qvarstående bropålarna.

Ivan Ogareff upptog ur sin ficka en svafveltråd, som
han antände, och nedsläppte den jemte något dref i floden.

Det var på Ivan Ogareffs befallning, som naftan
blifvit utgjuten på Angaras vattenyta.

Denna nafta hade hemtats ur källor, hvilka funnos
nedanför Irkutsk på högra flodstranden, mellan köpingen
Poschkavsk och staden.

Ivan Ogareff hade beslutat använda detta förfärliga
medel för att sticka Irkutsk i brand. Han försäkrade
sig derför om tillträde till de stora reservoarer, som
inneslöte den lättantändliga oljan. Det behöfdes blott att
rifva ned ett stycke af muren för att få oljan att strömma
ut i stora flöden.

Detta hade också blifvit gjordt samma natt, några
timmar förut, och deraf kom det sig att flotten, som bar
tsarens kurir, Nadia och flyktingarna flöt i ett lager af
nafta. Genom hålen i dessa reservoarer, hvilka
innehöllo millioner kubikmeter, hade naftan runnit ut såsom en
ström, och tagande kosan öfver den sluttande marken,
hade den utbredt sig öfver flodens yta, ofvanpå hvilken
den flöt i följd af sin täthet.

Sådan var Ivan Ogareffs uppfattning af kriget!
Sedan han ingått förbund med tartarerna, handlade han
såsom en tartar mot sina egna landsmän!

Den brinnande svafveltråden nedföll i Angara. Inom
ett ögonblick stod hela floden med elektrisk hastighet i
lågor som om det varit alkohol. De blåaktiga
eldflammorna slickade dess båda stränder. De i drift varande
isstyckena smälte som vax på en ugn, och det afdunstade
vattnet försvann i luften under ett starkt fräsande ljud.

I detta ögonblick hördes gevärseld vid stadens norra
och södra ändar. Batterierna i lägret vid Angara
spelade med högsta elevation.

Flera tusen tartarer störtade mot vallarna.
Trähusen på stranden fattade eld på alla håll.

Ett ytterst starkt sken skingrade nattens mörker.

— Ändtligen! — sade Ivan Ogareff.

Och med skäl kunde han jubla!

Den diversion Ivan Ogareff uttänkt var förfärlig.
Irkutsks försvarare sågo sig hotade å ena sidan af
tartarerna, å den andra af de förhärjande lågorna.

Klockorna ljödo och alla af befolkningen, som kunde
föra vapen, skyndade till de hotade punkterna och till
husen, som antändts af elden, hvilken hotade att sprida
sig öfver hela staden.

Bolkaja-porten var så godt som oförsvarad. Knappt
hade man der posterat några få man. På inrådan af
förrädaren, som ville, att stadens uppgifvande skulle
kunna förklaras utan hans åtgörande och på grund af
politiskt hat, hade dessa få försvarare blifvit tagna ur
de landsförvistes lilla kår.

Ivan Ogareff gick in i sitt rum igen, som nu
upplystes präktigt af lågorna på Angara, hvilka stego högt
öfver terassbalustraden. Derefter gjorde han sig i
ordning att gå ut.

Men knappt hade han öppnat dörren, förrän en
qvinna med våta kläder och håret i oordning störtade
in i rummet.

— Sangarr! — utropade Ivan Ogareff i den första
förvåningen och icke tänkande, att det kunde vara
någon annan qvinna än sigenerskan.

Det var icke Sangarr, det var Nadia.

I det ögonblick, då den unga flickan, efter att jemte
tsarens kurir hafva tagit sin tillflykt till isstycket,
uppgifvit ett anskri, när hon såg elden fortplanta sig utför
Angaras lopp, hade Mikael Strogoff fattat henne i sina
armar och med henne hoppat i vattnet för att sålunda
söka ett skydd mot lågorna. Man vet, att det isstycke,
som bar dem, då icke befann sig på större afstånd
från Irkutsk kajer än ett trettiotal famnar.

Efter att hafva simmat under vattnet hade Mikael
Strogoff med Nadia lyckats komma upp på kajen.

Han hade ändtligen uppnått målet! Han var i
Irkutsk!

— Till guvernörens palats! — sade han till Nadia.

På mindre tid än tio minuter hade de uppnått
ingången till palatset, hvars stengrund de höga lågorna
från Angara slickade, men öfver hvilken de dock icke
nådde.

Alla de andra husen på stranden på båda sidor om
det stodo i ljusan låga.

Utan svårighet kommo Mikael Strogoff och Nadia
in i palatset, hvilket stod öppet för alla. I den
allmänna förvirringen fäste ingen någon uppmärksamhet
vid dem, ehuru deras kläder voro genomdränkta af
vatten.

En mängd officerare, som kommo för att mottaga
order, och soldater, som skyndade att utföra sådana,
uppfylde den stora salen i bottenvåningen. I den här
rådande trängseln blefvo Mikael Strogoff och Nadia
skilda från hvarandra.

Förskräckt ilade Nadia genom rummen på nedra
bottnen, ropande på sin följeslagare och bedjande att
blifva förd till storfursten.

En dörr, som ledde in i ett af eldskenet
öfversvämmadt rum, öppnades framför henne.

Hon inträdde och fann sig oförmodadt stå midt
emot den man, som hon sett i Ischim, i Tomsk, den man,
hvars skändliga hand ett ögonblick senare skulle
öfverlemna staden åt Feofar Khan.

— Ivan Ogareff! — utropade hon.

Då förrädaren hörde sitt namn uttalas, skakades
han af en rysning. Blefve hans verkliga namn kändt,
skulle alla hans planer stranda. Nu återstod honom
blott en utväg att döda den varelse, hvem det än var,
som uttalat hans namn.

Ivan Ogareff störtade fram mot Nadia, men med
knifven, hon bar på sig i handen, stälde sig den unga
flickan mot väggen, besluten att försvara sig.

— Ivan Ogareff! — ropade Nadia ännu en gång,
väl vetande, att detta afskydda namn skulle ditkalla hjelp.

— Ah, du skall tiga! — sade förrädaren.

— Ivan Ogareff! — ropade för tredje gången den
oförfärade unga flickan med en röst, hvars styrka hatet
tiodubblade.

Utom sig af raseri drog Ivan Ogareff en dolk ur
sin gördel, störtade mot Nadia och tvang henne sålunda
att draga sig tillbaka till ett hörn af rummet.

Det skulle ha varit ute med henne, om icke den
eländige plötsligt upplyfts af en utomordentligt stark arm
och kastats till golfvet.

— Mikael! — utropade Nadia.

Det var Mikael Strogoff.

Tsarens kurir hade hört Nadias rop.

Ledd af hennes röst hade han uppnått Ivan Ogareffs
rum och skyndat in genom den öppna dörren.

— Frukta ingenting, Nadia! — sade han,
ställande sig mellan henne och Ivan Ogareff.

— Ah, — utropade den unga flickan, — akta dig
broder!... Förrädaren är beväpnad!... Han ser
klart han! —

Ivan Ogareff hade rest sig upp, och troende att
saken lätt skulle vara uppgjord med den blinde, rusade
han mot Mikael Strogoff.

Men med ena handen fattade den blinde den seendes
arm, och med den andra afvändande hans vapen,
kastade han honom ännu en gång till golfvet.

Blek af raseri och blygsel erinrade sig Ivan Ogareff
nu att han bar en värja.

Han drog denna ur skidan och förnyade anfallet.

Också han hade igenkändt Mikael Strogoff. En
blind! Han hade ju blott att göra med en blind! Han
hade ju hela fördelen på sin sida.

Förskräckt öfver den fara, som hotade hennes
följeslagare i en så ojemn strid, skyndade Nadia till dörren
för att ropa på hjelp.

— Stäng dörren, Nadia! — sade Mikael Strogoff.
— Ropa inte hit någon och låt mig hållas! Tsarens
kurir har i dag intet att frukta af denne usling! Må
han nalkas mig, om han vågar! Jag väntar honom. —

Hopkrupen som en tiger, sade emellertid Ivan
Ogareff icke ett ord. Han skulle velat göra sina steg,
ja, till och med sin andedrägt ohörbara för den blindes
öra. Han ville döda den blinde, döda honom säkert,
till och med innan den olycklige visste, att han blef
anfallen. Förrädaren tänkte icke på att slåss med utan
att mörda den, hvars namn han stulit.

På samma gång förskräckt och förtröstansfull,
åskådade Nadia med ett slags beundran denna förfärliga
scen. Det syntes, att Mikael Strogoffs lugn plötsligt
meddelat sig åt henne.

Mikael Strogoff hade intet annat vapen än sin
sibiriska knif, han såg icke sin med värja beväpnade
motståndare, det är sant. Men genom hvilken himlens
ynnest tycktes han beherska förrädaren, och detta så
fullkomligt?

Med mycken ängslan gaf Ivan Ogareff akt på sin
sällsamme motståndare. Detta öfvermenskliga lugn
inverkade på honom. Förgäfves vädjade han till sitt
förnuft, förgäfves sade han sig, att i en så olika strid hela
fördelen var på hans sida! Denna den blindes
orörlighet isade honom. Han hade med ögonen sökt det ställe,
der han borde träffa sitt offer... Han hade funnit
det... Hvem hindrade honom då att komma till ett slut?

Ändtligen gjorde han ett utfall och rigtade en stöt
mot Mikael Strogoffs bröst.

En omärklig rörelse af den blindes knif afvärjde
stöten. Mikael Strogoff hade icke blifvit träffad, och
kallt tycktes han afvakta ett andra anfall.

Kallsvett strömmade utför Ivan Ogareffs panna.
Han tog ett steg tillbaka och gjorde åter ett utfall.
Men lika litet denna som den föregående gången
träffade hans värja. En enkel parering med den breda
knifven var nog att rigta förrädarens onyttiga vapen
åt sidan.

Vansinnig af raseri och förskräckelse, der han stod
gent emot denna lefvande staty, fäste Ivan Ogareff sina
förfärade blickar på den blindes vidöppna ögon. Dessa
ögon, hvilka tycktes läsa ända in i djupet af hans själ
och som icke sågo, som icke kunde se, utöfvade ett
slags hemsk trollkraft på förrädaren.

Nu uppgaf Ivan Ogareff ett anskri. Ett plötsligt
ljus hade gått upp i hans hjerna.

— Han ser —, utbrast han, — han ser!

Och liksom ett vilddjur, hvilket söker steg för steg
draga sig tillbaka i sin håla, vek han förfärad tillbaka
mot väggen.

<img>Hvem har dödat denne man? (Sid. 418.)</img>

Nu fick statyn lif, den blinde gick rakt fram mot
Ivan Ogareff, och ställande sig framför honom, sade han:

— Ja, jag ser! Jag ser ärret efter knuten
<img>Det skall blifva mig en glädje att kalla er båda mina barn!
(Sid. 423).</img>
hvarmed jag brännmärkt dig, förrädare och usling! Jag ser,
hvar jag skall träffa dig! Försvara ditt lif! Det är
en duell jag värdigas erbjuda dig! Min knif skall vara
mig nog mot din värja!

— Han ser! — sade Nadia för sig sjelf. —
Barmhertige Gud, är det möjligt!

Ivan Ogareff kände, att han var förlorad. Ofrivilligt
samlande all sin viljekraft, fattade han åter mod och
störtade med värjan utsträckt framför sig mot sin
okänslige motståndare. De två klingorna korsades, men vid
en stöt af Mikael Strogoffs knif, förd af den sibiriska
jägarhanden, splittrades värjan, och träffad i hjertat,
sjönk den eländige liflös till golfvet.

Uppstött utifrån gick dörren upp i detta ögonblick.

Åtföljd af några officerare visade sig storfursten
på tröskeln.

Denne tog några steg framåt och varseblef liket
efter den, som han trodde vara tsarens kurir.

Med hotande stämma sade han nu:

— Hvem har dödat denne man?

— Jag, — svarade Mikael Strogoff.

En af officerarne satte sin revolver mot hans ena
tinning, färdig att gifva eld.

— Hvad heter du? — frågade, storfursten innan
han gaf befallning att spränga hans hufvud.

— Ers höghet, — svarade Mikael Strogoff, — fråga
mig snarare hvad den man heter, som ligger utsträckt
vid era fötter!

— Denne man känner jag! Det är en min brors
tjenare! Det är tsarens kurir!

— Denne man, ers höghet, är inte tsarens kurir.
Det är Ivan Ogareff!

— Ivan Ogareff? — utbrast storfursten.

— Ja, Ivan förrädaren!

— Men du, hvem är då du?

— Mikael Strogoff!

*
</chapter>
<chapter name="32. Slutet">
<table o>
<td c><big>TRETIOANDRA KAPITLET.</big>
<td c><h2>Slutet.</h2>
</table>

Mikael Strogoff var icke, hade aldrig varit blind.
Ett rent menskligt, på samma gång moraliskt och
fysiskt fenomen hade neutraliserat verkan af den
hvitglödgade klinga, som Feofar Kahns skarprättare fört framför
hans ögon.

Läsaren torde erinra sig, att Marfa Strogoff var
närvarande vid straffdomens verkställande, sträckande
händerna mot sin son.

Mikael Strogoff betraktade henne så som en son
kan betrakta sin moder i lifvets sista ögonblick. I
vågor uppstigande från hjertat till hans ögon, hade
tårarna, som hans stolthet förgäfves sökte tillbakahålla,
samlat sig under hans ögonlock och, i det de
förflyktigades på hornhinnan, räddat hans syn. Det lager af
fuktighet, som bildats af tårarna, hade genom att lägga
sig mellan den glödande sabelklingan och Mikael
Strogoffs ögonstenar varit tillräckligt att tillintetgöra verkan
af hettan. Denna verkan var likartad den, som
frambringas, då en gjuteriarbetare, efter att hafva doppat sin
hand i vatten, utan att skada den för den genom den
smälta metallmassan.

Mikael Strogoff hade genast insett, hvilken fara han
skulle utsatt sig för, om hans hemlighet blifvit känd af
någon. Han hade tvärt om känt den fördel, han kunde
draga af denna omständighet för att fullborda sina
planer. Det var derför, att man trodde honom vara blind,
som man skulle låta honom behålla friheten. Han borde
alltså vara blind, han borde vara det för alla, till och
med för Nadia; han borde vara det öfverallt, borde icke
göra en rörelse, en åtbörd, som kunde komma någon att
misstänka uppriktigheten af hans roll. Hans beslut var
fattadt. Han ville vedervåga till och med sitt lif för
att hålla alla i den tron, att han var blind, och man
vet att han vedervågade det.

Blott hans moder kände sanningen, ty han hade
hviskat den i hennes öra, då han på terassen i Tomsk,
lutad öfver henne i mörkret, betäckte henne med sina
kyssar.

Mikael Strogoff hade alltså, då Ivan Ogareff med
grym ironi höll det kejserliga brefvet för den olyckliges
såsom han trodde slocknade ögon, kunnat läsa detta bref,
som nu för honom afslöjade förrädarens förhatliga planer.
Häraf den energi han utvecklade under senare delen af
sin färd. Häraf denna orubbliga vilja att uppnå Irkutsk,
att hinna dit för att muntligen frambära sitt ärende.
Han visste, att staden skulle uppgifvas åt fienden! Han
visste, att storfurstens lif var hotadt! Ännu hade han
i sina händer möjligheten att rädda tsarens broder och
Sibirien.

I få ord berättade Mikael Strogoff för storfursten,
hvilka pröfningar han genomgått och omtalade äfven
under liflig rörelse, hvilken del Nadia hade i dessa
tilldragelser.

— Hvem är denna unga flicka? — frågade
storfursten.

— Den landsförviste Vassili Fedors dotter, —
svarade Mikael Strogoff.

— Kapten Fedors dotter, — sade storfursten, —
har upphört att vara dotter till en landsförvist. Det
fins ej längre några landförvista i Irkutsk!

Mindre stark i glädjen än hon varit det i smärtan,
sjönk Nadia till storfurstens fötter, hvilken upplyfte
henne med ena handen, under det han räckte den andra
åt Mikael Strogoff.

En timme senare hvilade Nadia i sin faders armar.

Mikael Strogoff, Nadia och Vassili Fedor voro nu
förenade, och lyckan göt sin strålglans öfver deras ansigten.

Tartarerna hade blifvit tillbakaslagna vid sitt dubbla
anfall på staden. Med sin lilla trupp hade Vassili Fedor
tvungit till reträtt den fiendtliga afdelning, som stormat
Balkaja-porten, litande på, att den skulle öppnas af
förrädaren, och hvars försvarare han af en instinktlik aning
envisats att få blifva.

På samma gång som tartarerna blefvo tillbakaslagna,
hade de belägrade lyckats göra sig till herrar öfver
branden. Sedan den på Angaras yta utbredda naftan
hastigt blifvit förtärd, hade elden, hvilken rasade bland
husen på stranden, respekterat de andra qvarteren i staden.

Före dagens inbrott hade Feofar Khans trupper
dragit sig tillbaka till lägret, qvarlemnande ett stort antal
döda vid vallarna. Bland dessa döda var äfven
sigenerskan Sangarr, hvilken förgäfves sökt förena sig med
Ivan Ogareff.

De två följande dagarna företogo tartarerna icke
något nytt anfall. De hade blifvit modfälde genom Ivan
Ogareffs död. Denne man var själen i invasionen, och
han ensam hade genom sina under en lång tid spunna
intriger haft nog inflytande öfver khanerna och deras
horder att drifva dem till försöket att bemägtiga sig det
asiatiska Ryssland.

Emellertid voro Irkutsks försvarare ständigt på sin
vakt, och de belägrande höllo fortfarande staden
innesluten.

Men den 7 Oktober hördes redan i första
daggryningen kanonskott på de Irkutsk omgifvande höjderna.

Det var undsättningsarmén, som anlände under befäl
af general Kisseleff, och på detta sätt underrättade
storfursten om sin ankomst.

Tartarerna miste nu lusten att stanna qvar längre.
De ville icke utsätta sig för faran af att inlåta sig i en
strid under stadens murar, och lägret på Angaras strand
bröt genast upp.

Irkutsk var ändtligen befriadt.

Med de första ryska soldaterna hade i staden också
inkommit två vänner till Mikael Strogoff, de oskiljaktige
Blount och Jolivet.

Sedan de lyckats från isfältet komma upp på
Angaras högra strand, hade de jemte de andra flyktingarna
räddat sig, innan elden uppnått flotten.

Härom hade Alcide Jolivet gjort följande anteckning
i sin annotationsbok:

"Nära att sluta såsom en citron i en punschbål!"

Stor var deras glädje öfver att återfinna Nadia och
Mikael Strogoff friska och oskadda, framför allt då de
erforo, att deras oförfärade reskamrat icke var blind.

Häraf tog sig Harry Blount anledning att göra
följande anteckning.

"Glödgadt jern kanske ej fullt tillräckligt att
tillintetgöra synnervens känslighet. Tål möjligen någon
prutning!"

Sedan de båda korrespondenterna slagit sig ned i
Irkutsk, sysselsatte de sig med att ordna sina reseintryck.
Och så afsändes till London och Paris rörande den
tartariska invasionen två intressanta korrespondenser, hvilka,
sällsamt nog, icke motsade hvarandra annat än möjligen
i de oväsentligaste detaljerna.

För öfrigt fick fälttåget en olycklig utgång för
emiren och hans bundsförvandter. Fruktlös, såsom alla andra
invasioner mot den ryska kolossen, slutade äfven denna illa.

Tartarerna funno sig afskurna af tsarens trupper,
hvilka återtogo den ena eröfrade staden efter den andra.
Dessutom var vintern förfärlig, och af de af kölden
decimerade horderna återvände blott en ringa del till
Tartariets stepper.

Vägen var alltså fri från Irkutsk ända till
Uralbergen.

Storfursten hade brådtom att återvända till Moskva,
men fördröjde dock sin resa för att bevista en rörande
ceremoni, hvilken egde rum några dagar efter de ryska
truppernas intåg.

Mikael Strogoff hade uppsökt Nadia och i hennes
faders närvaro sagt till henne:

— Nadia, ännu min syster, saknade du, då du
lemnade Riga för att bege dig till Irkutsk, någon annan än
din mor?

— Nej, — svarade Nadia, — ingen annan.

— Alltså har intet af ditt hjerta stannat qvar der
borta?

— Nej, broder.

— Då, Nadia, — sade Mikael Strogoff, — tror jag
inte, att Gud, sedan han fört oss till sammans, sedan
han låtit oss till hopa genomgå så hårda pröfningar, velat
förena oss annorlunda än för alltid.

— Ack! — sade Nadia, sjunkande i Mikael
Strogoffs armar.

Derpå vändande sig till Vassili Fedor, sade hon
rodnande:

— Min far!

— Nadia, — svarade Vassili Fedor, — det skall
blifva mig en glädje att kalla er båda två mina barn!

Vigselceremonien försiggick i Irkutsks katedral. Den
var mycket enkel men mycket vacker genom
sammanströmmandet af hela den militära och civila befolkningen,
som ville visa sin djupa tacksamhet mot det unga paret,
hvars odyssé redan blifvit en legend.

Naturligtvis bevistade Alcide Jolivet och Harry
Blount detta bröllop, som de ville skildra för sina läsare.

— Väcker inte detta hos er lust att göra som de?
— frågade Alcide Jolivet sin kollega.

— Bah! — sade Harry Blount. — Om jag som ni
hade en kusin!

— Min kusin är numera inte att tillgå i den vägen!
— svarade Alcide Jolivet skrattande.

— Så mycket bättre, — tillade Harry Blount, —
ty man talar om förvecklingar, som uppstått mellan
London och Peking. — Har ni inte lust att fara och se, hvad
som försiggår der borta?

— Ja, för tusan, min käre Blount, — utbrast
Alcide Jolivet, — jag tänkte just föreslå er det samma!

Och så kom det sig, att de båda oskiljaktige reste
till Kina!

Några dagar efter bröllopet begåfvo sig Mikael och
Nadia Fedor, åtföljda af Vassili Fedor, på återvägen till
Europa. Denna väg, som för dem varit en smärtans väg,
hade nu blifvit en lyckans. De reste med ytterlig
hastighet i en af dessa slädar, hvilka såsom iltåg brusa
fram öfver de snöbetäckta sibiriska stepperna.

Då de ankommo till Dinkas stränder, midt för
Birskoje, stannade de der en dag.

Mikael Strogoff uppsökte det ställe der han begraft
den stackars Nikolas. Han reste ett kors der, och Nadia
bad en sista gång på den ödmjuke och hjeltemodige väns
graf, som ingendera af dem någonsin kunde glömma.

I Omsk väntade den gamla Marfa dem i Strogoffska
familjens lilla hus.

Lidelsefullt slöt hon i sina armar den, som hon
redan hundra gånger kallat sin dotter.

Nu egde den modiga sibiriskan rättighet att
igenkänna sin son och säga sig vara stolt öfver honom.

Efter att hafva tillbragt några dagar i Omsk
återvände Mikael och Nadia Strogoff till Europa, och då
Vassili Fedor bosatt sig i S:t Petersburg, skildes hvarken
hans son eller hans dotter från honom oftare, än då de
reste för att helsa på sin gamla moder.

Den unge kuriren mottogs på det vänligaste af
tsaren, hvilken särskildt fäste honom vid sin person och
belönade honom med S:t Georgs-orden.

Sedermera fick Mikael Strogoff en hög befattning.
Men det är icke historien om hans framgångar utan
historien om hans pröfningar, som har förtjenat att berättas.
<img></img>
</chapter>
